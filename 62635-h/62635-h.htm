<!DOCTYPE html PUBLIC "-//W3C//DTD XHTML 1.0 Strict//EN"
"http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" lang="sv" xml:lang="sv">
<head>
<meta http-equiv="Content-Type" content="text/html;charset=iso-8859-1" />
<title>The Project Gutenberg eBook of Moloks leende, by Daniel Berg</title>
   <link rel="coverpage" href="images/cover.jpg" />
   <!-- TITLE="Moloks leende" -->
   <!-- AUTHOR="Daniel Berg" -->
   <!-- LANGUAGE="sv" -->
   <!-- PUBLISHER="P. A. Nordstedt & Söners Förlag, Stockholm" -->
   <!-- DATE="1922" -->
   <!-- COVER="images/cover.jpg" -->

<style type='text/css'>

body       { margin-left:15%; margin-right:15%; }

div.frontmatter { page-break-before:always; }
.halftitle { text-indent:0; text-align:center; margin-top:2em; margin-bottom:4em; }
.halftitle .line1 { font-style:italic; }
h1.title   { text-indent:0; text-align:center; margin-bottom:1em; }
.aut       { text-indent:0; text-align:center; margin-bottom:1em; font-style:italic; }
.subt      { text-indent:0; text-align:center; margin-bottom:1em; }
.logo      { margin-bottom:4em; }
.pub       { text-indent:0; text-align:center; line-height:2em; }
.pub .line2{ font-style:italic; padding-top:0.4em; border-top:2px solid black;
             padding-left:1em; padding-right:1em; }
.pub .line3{ font-style:italic; }
.printer   { text-indent:0; text-align:center; margin-top:8em; margin-bottom:4em;
             font-size:0.8em; }

div.chapter{ page-break-before:always; }
h2         { text-indent:0; text-align:center; margin-top:3em; margin-bottom:1em; }
h2 .line2  { display:inline-block; margin-left:50%; text-align:left; text-indent:1em;
             font-style:italic; font-weight:normal; font-size:0.6em; }

p          { margin:0; text-align:justify; text-indent:1em; }
p.first    { text-indent:0; }
span.firstchar { float:left; clear:left; font-size:3em; line-height:0.85em; padding-right:0.1em; }
p.noindent { text-indent:0; }
div.letter { margin-top:1em; margin-bottom:1em; }
p.sign     { text-indent:0; text-align:right; margin-top:1em; margin-right:1em; }
p.tb       { text-indent:0; text-align:center; margin:1em; }
p.list     { margin-left:1em; text-indent:0; font-style:italic; }
p.card     { text-indent:0; text-align:center; margin:1em; }
p.card .line2 { font-size:0.8em; }
p.center   { text-indent:0; text-align:center; margin:1em; }
div.block  { margin-left:2em; margin-top:1em; margin-bottom:1em; }
div.fraktur{ font-size:0.8em; font-weight:bold; }

/* spans */
em         { font-style:italic; }
.upright   { font-style:normal; }
.underline { text-decoration:underline; }
.hidden    { display:none; }

/* poetry */
div.poem-container { text-align:center; }
div.poem-container div.poem { display:inline-block; }
div.stanza { text-align:left; text-indent:0; margin-top:1em; margin-bottom:1em; }
.stanza .verse { text-align:left; text-indent:-2em; margin-left:2em; }
.stanza.tb .verse { text-align:center; text-indent:0; margin-left:0; }

/* TOC */
div.table { text-align:center; }
table { margin-left:auto; margin-right:auto; border-collapse:collapse; }
table td  { padding-left:0em; padding-right:0em; vertical-align:top; text-align:left; }
table.toc { max-width:25em; }
table.toc td { font-size:0.8em; }
table.toc td.col1 { text-align:center; }
table.toc td.col2 { padding-right:1em; text-align:right; }
table.toc td.col3 { text-indent:-2em; padding-left:2em; }
table.toc td.col_page { padding-left:1em; text-align:right; width:3em; }

a:link      { text-decoration: none; color: rgb(10%,30%,60%); }
a:visited   { text-decoration: none; color: rgb(10%,30%,60%); }
a:hover     { text-decoration: underline; }
a:active    { text-decoration: underline; }

/* Transcriber's note */
.trnote     { font-size:0.8em; line-height:1.2em; background-color: #ccc;
              color: #000; border: black 1px dotted; margin: 2em; padding: 1em;
              page-break-before:always; margin-top:3em; }
.trnote p   { text-indent:0; margin-bottom:1em; }
.trnote ul  { margin-left: 0; padding-left: 0; }
.trnote li  { text-align: left; margin-bottom: 0.5em; margin-left: 1em; }
.trnote ul li { list-style-type: square; }
.trnote .transnote { text-indent:0; text-align:center; font-weight:bold; }

/* page numbers */
a[title].pagenum { position: absolute; right: 1%; }
a[title].pagenum:after { content: attr(title); color: gray; background-color: inherit;
              letter-spacing: 0; text-indent: 0; text-align: right; font-style: normal;
              font-variant: normal; font-weight: normal; font-size: x-small;
              border: 1px solid silver; padding: 1px 4px 1px 4px;
              display: inline; }

div.centerpic { text-align:center; text-indent:0; display:block; }

@media handheld {
   body { margin-left:0; margin-right:0; }
   h2 .line2  { display:inline; margin-left:0; text-align:left; text-indent:0; }
   table.toc { max-width:inherit; }
   div.poem-container div.poem { display:block; margin-left:2em; }
   span.firstchar { float:left; }
   a.pagenum { display:none; }
   a.pagenum:after { display:none; }
}

</style>
</head>

<body>


<pre>

The Project Gutenberg EBook of Moloks leende, by Daniel Berg

This eBook is for the use of anyone anywhere in the United States and
most other parts of the world at no cost and with almost no restrictions
whatsoever.  You may copy it, give it away or re-use it under the terms
of the Project Gutenberg License included with this eBook or online at
www.gutenberg.org.  If you are not located in the United States, you'll
have to check the laws of the country where you are located before using
this ebook.



Title: Moloks leende

Author: Daniel Berg

Release Date: July 13, 2020 [EBook #62635]

Language: Swedish

Character set encoding: ISO-8859-1

*** START OF THIS PROJECT GUTENBERG EBOOK MOLOKS LEENDE ***




Produced by Lars-Håkan Svensson, Jens Sadowski, and the
Online Distributed Proofreading Team at http://www.pgdp.net






</pre>


<div class="frontmatter chapter">
<p class="halftitle">
<span class="line1">Daniel Berg</span><br />
<span class="line2">MOLOKS LEENDE</span>
</p>

</div>

<div class="frontmatter chapter">
<p class="aut">
DANIEL BERG
</p>

<h1 class="title">
MOLOKS LEENDE
</h1>

<p class="subt">
ROMAN
</p>

<div class="centerpic logo">
<img src="images/logo.jpg" alt="" /></div>

<p class="pub">
<span class="line1">STOCKHOLM</span><br />
<span class="line2">P. A. Norstedt &amp; Söners</span><br />
<span class="line3">Förlag</span>
</p>

</div>

<div class="frontmatter chapter">
<p class="printer">
STOCKHOLM 1922<br />
KUNGL. BOKTRYCKERIET. P. A. NORSTEDT &amp; SÖNER<br />
222105
</p>

</div>

<div class="chapter">

<h2 class="toc" id="chapter-0-1">
INNEHÅLL.
</h2>

</div>

<div class="table">
<table class="toc" summary="TOC">
<tbody>
   <tr>
      <td class="col1">&nbsp;</td>
      <td class="col2">&nbsp;</td>
      <td class="col3">&nbsp;</td>
      <td class="col_page">Sid.</td>
   </tr>
   <tr>
      <td class="col1">Kap.</td>
      <td class="col2">I.</td>
      <td class="col3">Fåglarna under himlen ha sina nästen, men ...</td>
      <td class="col_page"><a href="#page-7">7</a></td>
   </tr>
   <tr>
      <td class="col1">»</td>
      <td class="col2">II.</td>
      <td class="col3">Gamla kvarter om natten</td>
      <td class="col_page"><a href="#page-17">17</a></td>
   </tr>
   <tr>
      <td class="col1">»</td>
      <td class="col2">III.</td>
      <td class="col3">En hunds herre</td>
      <td class="col_page"><a href="#page-26">26</a></td>
   </tr>
   <tr>
      <td class="col1">»</td>
      <td class="col2">IV.</td>
      <td class="col3">Två världar</td>
      <td class="col_page"><a href="#page-37">37</a></td>
   </tr>
   <tr>
      <td class="col1">»</td>
      <td class="col2">V.</td>
      <td class="col3">Gentlemän på landet</td>
      <td class="col_page"><a href="#page-46">46</a></td>
   </tr>
   <tr>
      <td class="col1">»</td>
      <td class="col2">VI.</td>
      <td class="col3">Efter en bättre middag</td>
      <td class="col_page"><a href="#page-56">56</a></td>
   </tr>
   <tr>
      <td class="col1">»</td>
      <td class="col2">VII.</td>
      <td class="col3">Drivhusblommor</td>
      <td class="col_page"><a href="#page-67">67</a></td>
   </tr>
   <tr>
      <td class="col1">»</td>
      <td class="col2">VIII.</td>
      <td class="col3">Herr Stråvalls kallelse</td>
      <td class="col_page"><a href="#page-77">77</a></td>
   </tr>
   <tr>
      <td class="col1">»</td>
      <td class="col2">IX.</td>
      <td class="col3">»En jobbare är det vidrigaste som finns.» (Harriet Wiepe.)</td>
      <td class="col_page"><a href="#page-87">87</a></td>
   </tr>
   <tr>
      <td class="col1">»</td>
      <td class="col2">X.</td>
      <td class="col3">Det var en gång ... det kunde ha varit ...</td>
      <td class="col_page"><a href="#page-98">98</a></td>
   </tr>
   <tr>
      <td class="col1">»</td>
      <td class="col2">XI.</td>
      <td class="col3">Teori i praktik</td>
      <td class="col_page"><a href="#page-109">109</a></td>
   </tr>
   <tr>
      <td class="col1">»</td>
      <td class="col2">XII.</td>
      <td class="col3">Marmortrappor för gamla hus</td>
      <td class="col_page"><a href="#page-120">120</a></td>
   </tr>
   <tr>
      <td class="col1">»</td>
      <td class="col2">XIII.</td>
      <td class="col3">Tillfällets män ...</td>
      <td class="col_page"><a href="#page-131">131</a></td>
   </tr>
   <tr>
      <td class="col1">»</td>
      <td class="col2">XIV.</td>
      <td class="col3">Vägen som leder till ett hem</td>
      <td class="col_page"><a href="#page-142">142</a></td>
   </tr>
   <tr>
      <td class="col1">»</td>
      <td class="col2">XV.</td>
      <td class="col3">Patricier och plebejer</td>
      <td class="col_page"><a href="#page-153">153</a></td>
   </tr>
   <tr>
      <td class="col1">»</td>
      <td class="col2">XVI.</td>
      <td class="col3">Tidsröster</td>
      <td class="col_page"><a href="#page-163">163</a></td>
   </tr>
   <tr>
      <td class="col1">»</td>
      <td class="col2">XVII.</td>
      <td class="col3">Strategen Adrian Stråvall</td>
      <td class="col_page"><a href="#page-173">173</a></td>
   </tr>
   <tr>
      <td class="col1">»</td>
      <td class="col2">XVIII.</td>
      <td class="col3">Moloks offer ...</td>
      <td class="col_page"><a href="#page-183">183</a></td>
   </tr>
   <tr>
      <td class="col1">»</td>
      <td class="col2">XIX.</td>
      <td class="col3">Colossus ...</td>
      <td class="col_page"><a href="#page-193">193</a></td>
   </tr>
   <tr>
      <td class="col1">»</td>
      <td class="col2">XX.</td>
      <td class="col3">En kyrkogård och lätt vin</td>
      <td class="col_page"><a href="#page-203">203</a></td>
   </tr>
   <tr>
      <td class="col1">»</td>
      <td class="col2">XXI.</td>
      <td class="col3">Godsägare Gehnfeldt intime</td>
      <td class="col_page"><a href="#page-213">213</a></td>
   </tr>
   <tr>
      <td class="col1">»</td>
      <td class="col2">XXII.</td>
      <td class="col3">En promenad</td>
      <td class="col_page"><a href="#page-223">223</a></td>
   </tr>
   <tr>
      <td class="col1">»</td>
      <td class="col2">XXIII.</td>
      <td class="col3">Starka makter</td>
      <td class="col_page"><a href="#page-239">239</a></td>
   </tr>
   <tr>
      <td class="col1">»</td>
      <td class="col2">XXIV.</td>
      <td class="col3">»Tillfällets kvinna»</td>
      <td class="col_page"><a href="#page-250">250</a></td>
   </tr>
   <tr>
      <td class="col1">»</td>
      <td class="col2">XXV.</td>
      <td class="col3">Ugnen och människorna</td>
      <td class="col_page"><a href="#page-264">264</a></td>
   </tr>
   <tr>
      <td class="col1">»</td>
      <td class="col2">XXVI.</td>
      <td class="col3">Ingrid Wiepe</td>
      <td class="col_page"><a href="#page-269">269</a></td>
   </tr>
</tbody>
</table>
</div>

<div class="chapter">

<h2 class="chapter" id="chapter-0-2">
<a id="page-7" class="pagenum" title="7"></a>
<span class="line1">KAP. I.</span><br />
<span class="line2">Fåglarna under himlen ha sina nästen, men ...</span>
</h2>

</div>

<p class="first">
<span class="firstchar">D</span><span class="postfirstchar">et</span> var sannerligen en lust att se lektor Tedelius
draga ut på söndagsmorgnarna mot Blockhusudden
eller Ulriksdal med lektorska och sex barn,
alla välskapade från topp till tå. Familjen utgjorde
en hel liten vandrareförening, som man kände väl till
vid Sturegatan, där lektorns haft sin präktiga våning
i snart femton år. Man måste ju lägga märke till
Tedeliusarna, för det var som en gammal cyniker en
gång sagt »en kärnras, värd att lägga på».
</p>

<p>
En sommar, medan fönsterna ännu voro vitmenade
i våningen vid Sturegatan, läste grannarna i tidningarna,
att Hervor Tedelius var förlovad med någon
som hette Folke Hjelm, och eftersom man ingenting
visste om den unge mannen var nyfikenheten
stor. Men när söndagspromenaderna började igen på
höstterminen, räknade den lilla vandrareföreningen
nio medlemmar, och grannarnas antaganden besannades.
Fästmannen var en ståtlig ung man, som i
<a id="page-8" class="pagenum" title="8"></a>
vad för ögonen var icke stod Tedeliusarna efter. När
fästparet promenerade ut på egen hand genom Humlegården,
var det en och annan som vände sig om efter
dem.
</p>

<p>
Det var ett maka par.
</p>

<p>
Varken lektorn eller lektorskan Tedelius tyckte
om långa förlovningar. Särskilt som släkten var
stor, fanns det en massa varnande åskådningsmaterial
i den vägen att peka på, och i talet till de nyförlovade
hade lektorn lagt in sin oundvikliga fras i dylika
fall: »Klipp nu till och gift er snart, så man kan
börja umgås.»
</p>

<p>
Ja, efter ett halvår skulle de med säkerhet vara
gifta.
</p>

<p>
Under denna förutsättning gick ett helt år och
ett halvt därtill, vid vars slut Folke och Hervor med
stöd av släkt och vänner på ömse sidor alltjämt spanade
efter en bostadsvrå till det blivande hemmet.
De genomlevde alla våningsletandets besvikelser,
stretade uppför nattsvarta baktrappor eller mattbelagda
marmortrappor, gingo och funderade på fallfärdiga
kåkar, som de sangviniskt sågo förvandlade
till små idealhem, räknade med husköp och amorteringar
men kunde <a id="corr-0"></a>inte ens rå med de fyra tusen
»i avträde och diverse möbler», som annonsen löd om
en rätt beboelig trerumslägenhet. Lektorn avrådde
bestämt från skuldsättning för sådant ändamål. Själv
kunde han inte bidraga. Han hade i alla år lagt
<a id="page-9" class="pagenum" title="9"></a>
sista skärven av sin lilla lön på hemmets altare, och
Folke hade för sin del nyss lyft sin första av amorteringar
ograverade månadslön i trafikverket, där
han nu blivit ordinarie.
</p>

<p>
Tiden fordrade något mera än vanlig hyra för
åtkomsten av en lägenhet, och detta mera hade varken
Folke eller hans vänner till hands.
</p>

<p>
Det led mot julen.
</p>

<p>
Lektorn satt i sitt skrivrum i nattrock med långpipan
mellan knäna, förmodligen just så som hans
pojkar i andra ringen föreställde sig, att en lektor
skulle sitta, då han var i färd med att sätta deras
höstterminsbetyg. Det var också det han var. En
vikbar bordlampa med grön skärm var den enda som
utom honom själv fick böja sig ned över en liten tegelröd
anteckningsbok. Med ledning av denna präntade
lektorn bokstäver och siffror på betygsblanketterna.
Ute i det stora rummet böljade rökhavet i
skymning, men längs väggarna blänkte en och annan
guldrygg i bokhyllorna i skenet från lampan där
framme &mdash; där öden avgjordes.
</p>

<p>
»Andersson, jaha med två s, Blomberg, Cederlund ...»,
kontrollerade lektor Tedelius. »Kristendom
AB, jaha ... gymnastik och vapenövningar BC ...
hm, det är förunderligt med de läskarlarna; dåliga
gymnaster», reflekterade lektorn godmodigt och småsmackade
på pipmunstycket.
</p>

<p>
I matrummet, näst intill, hjälpte småflickorna
<a id="page-10" class="pagenum" title="10"></a>
husan att fara över silvret. De stodo vid det stora
ekbordet, som var skyddat med en påkastad vaxduk,
och gnodde med sämskskinnslappar, tills husan blev
nöjd med resultatet och lade bort sak efter sak på
serveringsbordet vid kakelugnen, där lektorskan sedan
skulle syna deras verk. Inne i pojkarnas rum
rullade leksakskanonernas åskor över stackars tennsoldater.
Det var stängt till förmaket, där lektorskan
och näst äldsta dottern hemligen sydde på julklappar.
</p>

<p>
Det troddes i förmaket, att Hervor satt i sitt rum
över en bordlöpare, som skulle bli hennes mammas
stora överraskning på julafton, men i själva verket
var det nu tredje gången hon halvt i smyg strök utmed
sin pappas bokhylla med ett band av Nordisk
familjebok i handen. Lektorn hade nog märkt, att
det tassade borta i rummet, men där fanns också i
ena hörnet en spiraltrappa ledande upp till sängkammarvåningen,
och det kunde ju vara jungfrun,
som var på väg upp eller ner. Där uppe var sängkammaren,
småflickornas rum och ett före detta kök,
som nu beboddes av innejungfrun för att husan skulle
få vara ostörd på nedre botten.
</p>

<p>
Men tredje gången det tassade vid bokhyllan såg
lektorn upp från betygsättningen.
</p>

<p>
&mdash; Jaså, det är du, tösen, sade han med värme.
</p>

<p>
Och med spjuveraktig min och varnande pekfinger
i luften tillade han:
</p>

<p>
<a id="page-11" class="pagenum" title="11"></a>
&mdash; Om du inte vet vad du skall göra, så läs Nordisk
familjebok, det är alltid nyttigt. Fåfäng gå ...
</p>

<p>
Det var hans gamla käpphäst det där med familjeboken,
och både pekfingret och spjuverminen
skulle beteckna självironi, eftersom de vuxna flickorna
brukade skämta med sin pappas käpphäst. Men
hade inte lektorn omedelbart dykt ned i anteckningsboken
igen, skulle han kanske lagt märke till en
bestört åtbörd hos Hervor. Hon gjorde en hastig,
nästan hörbar inandning.
</p>

<p>
&mdash; Förresten kanske jag stör pappa, sade hon
med en lätt dallring i rösten och gick.
</p>

<p>
När hon kom tillbaka in i sitt flickrum åt gårdssidan,
stannade hon mitt på golvet under ampeln och
gjorde åter den där korta nästan hörbara inandningen
men stack fort ett finger mellan tänderna som för att
tysta sig.
</p>

<p>
På soffan, som också var hennes säng, låg broderiet,
men hon kunde inte genast komma sig för att
arbeta. Helst hade hon just nu velat gå in till sin
mor i förmaket och sitta tätt bredvid henne och sy
flitigt utan att säga ett ord. Men den där olycksaliga
bordlöparen skulle ju vara en överraskning; åtminstone
måste något sken av en överraskning bevaras,
helst som det väl nu var sista julen hon skulle
vara hemma.
</p>

<p>
Ja, det måste vara sista julen ...
</p>

<p>
Innan hon beslutit sig för något, låg hon på soffan
<a id="page-12" class="pagenum" title="12"></a>
med huvudet inborrat bland kuddarna i en skälvande
gråt utan många tårar.
</p>

<p>
Så hade hon tillbragt ändlösa timmar de senaste
kvällarna och nätterna, och när hon legat vaken, hade
hon önskat, att natten skulle dröja kvar, att gryningen
skulle skymma till ny natt, att det bara skulle
vara natt. De mörka timmarna räckte ej till för
hennes tankar. Det var så mycket att fråga minnet
om och så mycket att räkna emot framme i tiden.
Men ibland kunde hon le i mörkret med kudden
tryckt mot sitt bröst, när hon tänkte på sommaren och
det lilla fiskeläget på ön, där hon och Folke dröjt
kvar efter de andra.
</p>

<p>
»Om vi bara haft en smutt att bo i, så hade
vi ju varit gifta ett halvt år nu», brukade Folke säga.
</p>

<p>
Detta var en av vilopunkterna för Hervors jagade
tankar. Visst hade Folke rätt i det, men ...
och så irrade tankarna vidare ...
</p>

<p>
Hon var vacker också nu i sin förtvivlan, där hon
låg med det blonda yviga hårsvallet bland kuddarna.
Blusen hade glidit ned över axeln och lämnade ena
skuldran bar nästan så långt som solbrännan nått ned
på sommaren. Den veckade kjolen föll så, att den betonade
smidigheten och formfulländningen hos hennes
kropp. Som hon låg där på sidan med höftens
linjespel fortlöpande, liksom förgrenande sig ut över
alla hennes lemmar, var hon fysiskt fullkomlig.
</p>

<p>
Ett litet väckarur på toalettbordet gav sig plötsligt
<a id="page-13" class="pagenum" title="13"></a>
till att ringa på sjuslaget. Hon gjorde sig ingen
brådska att tysta ned det. Det nästan livade upp
henne. Det var en omväxling i denna enahanda tankejakt
över områden som icke hade några nya utsiktspunkter.
Hon hade ställt väckaruret på sju häromdagen
för att klockan åtta vara på Söder och se på
en lägenhet, där vid hennes ankomst trappan var
fylld av folk, unga kvinnor, unga män i tävlan med
de gamla om ett hem ...
</p>

<p>
Det rörde helt lätt vid dörren. Hervor kastade
en hastig blick i spegeln och rättade till sig. Hon
skakade undan håret med en nästan yster rörelse och
gick med öppna armar mot dörren.
</p>

<p>
&mdash; Folke, du, du ...
</p>

<p>
Han tog hennes båda händer, när han kysst henne
länge, och såg jublande in i hennes ögon.
</p>

<p>
&mdash; Hervor ... det kan ... ja, jag bara säger det
<em>kan</em> hända, att vi få en vrå i alla fall.
</p>

<p>
De voro yra av glädje båda två, när han berättade:
</p>

<p>
&mdash; Jo, som du minns hade jag sällskap med
Gunnar Wiepe i går, när jag mötte dig. Nå, i dag
kom byråchefen in i mitt rum och gratulerade mig
till att ha fått en våning. Jag blev naturligtvis
högst förbluffad och frågade vad han menade.
»När ni känner baron Wiepe, känner ni naturligtvis
Stråvall», sa&rsquo; han, »och hos honom lär det nog finnas
lägenheter. Han har väl ett hus i var stadsdel, den
<a id="page-14" class="pagenum" title="14"></a>
kurren.» Jag hoppade genast på och pumpade honom
med resultat att jag en kvart senare var uppe i Rusthållaregatan
5 och presenterade mig för en direktör
Stråvall, Adrian hette han visst på dörrskylten. Jag
påstod, att jag visste, att han skulle ha en ledig lägenhet
till första januari.
</p>

<p>
&mdash; Men Folke ...
</p>

<p>
&mdash; Ja, vänta får du höra, fortsatte han. »Tja»,
menade karlen och inspekterade mig hela tiden med
ett kallgrin, som måtte höra till hans särskilda utmärkelsetecken,
»det kanske skulle kunna bli en lägenhet,
men det är redan så många som reflektera på
den. Det är ensamma personer förstår herr ingenjören»,
ja, fy fan, karlen var ett servilt äckel, men
vad får man inte finna sig i. Jag sa, att jag också
var ensam person för tillfället, men att vi ämnade
gifta oss så fort vi fått våning. Han frågade efter
dig, efter min lön och efter mina bekanta. Eftersom
jag hört ett visst rykte, sa jag, att jag kände baron
Wiepe, och att du kände Harriet Wiepe en smula, och
då knäppte han nästan händerna, såg ännu äckligare
ut än förut och antecknade mina uppgifter på en lapp.
Han frågade, om jag ville referera till baron Wiepe,
men när han fick veta, att jag bara kände Gunnar
helt flyktigt, kom kallgrinet igen, precis som om
han tyckte sig ha avslöjat en bedragare. Jo du den
var läcker må du tro.
</p>

<p>
&mdash; Men hur gick det, Folke, jag dör av otålighet.
</p>

<p>
<a id="page-15" class="pagenum" title="15"></a>
Hervor strök händerna mot varandra av iver och
spänning.
</p>

<p>
&mdash; Det gick så, att jag under närmaste tiden skall
få veta ... ja, veta hur det gick. Och inemot nyår
får vi se härligheten.
</p>

<p>
&mdash; Bara vi finge den.
</p>

<p>
Det var något i Hervors röst, som om hon trots
allt inte önskat sig till den hägrande lägenheten.
</p>

<p>
&mdash; Du ser så fundersam ut nu, tösen, sade han
och tog hennes ansikte mellan sina händer. Just nu
var du ju så hjärtans glad. Du måste vara glad. Vi
får lägenheten, och så rätt som det är är du min
fru ... Å, du och jag, tösen, tänk bara, vi två och
ett litet hem. Det svindlar ...
</p>

<p>
Hon slog armarna om hans hals, kysste honom
och grät.
</p>

<p>
&mdash; Lilla, lilla tösen min, tröstade han.
</p>

<p>
&mdash; Å du käre, vad det känns skönt att få gråta
ut ...
</p>

<p>
Det var tårar som länge sökt utlopp.
</p>

<p>
&mdash; Tror du ... säg om du tror, att det skall lyckas.
</p>

<p>
&mdash; Ja vet du, jag tror, att vi få lägenheten, sade
han med en ton som skulle verka full av tillförsikt.
</p>

<p>
&mdash; Men ... nej, det är väl bara en elak aning, log
hon mot honom mellan tårarna, om det ...
</p>

<p>
Hon avbröt sig och kysste honom.
</p>

<p>
&mdash; Jag vill inte att du skall ha onda aningar.
<a id="page-16" class="pagenum" title="16"></a>
Du vet att jag alltid blir rädd för dem. Du får ju
alltid rätt ...
</p>

<p>
Han hade alltid måst ge henne rätt, då hon varnade
för något. Hon hade sina förkänningar ibland.
Det låg något så sunt och friskt i henne. Hon var så
ärlig och rättfram, att hon genast blev misstänksam
mot det som föreföll henne oäkta.
</p>

<p>
&mdash; Var han <em>läcker</em> säger du? Ja, jag vet ju vad
du menar med det ordet.
</p>

<p>
Det var ett av Folke Hjelms uttryck.
</p>

<p>
Men så kom hon att tänka på Harriet Wiepe.
</p>

<p>
&mdash; Vad i all världen har Wiepes med den där
Stråvall att göra, frågade hon och glömde tårarna
för sin nyfikenhet.
</p>

<p>
&mdash; Jojo du, sade Folke så långsamt som möjligt
för att hålla kvar hennes intresse vid den välkomna
avledaren. Det påstås, att Harriet Wiepe skall förlova
sig med direktör Stråvall.
</p>

<p>
&mdash; Harriet Wiepe förlova sig? En människa med
social fluga och glasögon ...
</p>

<p>
&mdash; Stråvall hade också glasögon, sade Folke med
oefterhärmligt tonfall.
</p>

<p>
En av småpojkarna kom in och ropade »kvällsmat»
för att ridande på Folkes axlar föras in till familjen.
</p>

<div class="chapter">

<h2 class="chapter" id="chapter-0-3">
<a id="page-17" class="pagenum" title="17"></a>
<span class="line1">KAP. II.</span><br />
<span class="line2">Gamla kvarter om natten.</span>
</h2>

</div>

<p class="first">
<span class="firstchar">R</span><span class="postfirstchar">usthållaregatan</span> låg i nattdimma. Stenläggningen
svettades. På gångbanornas smutsfeta sluttande
ytor bildade gasskenet små glittrande kretsar
under lyktorna som sicksackvis krökte arm från husknutarna.
Kvarteren stodo dåligt rättade i gatulinjen
som sömniga kompanier vid en nattuppställning.
</p>

<p>
Vid porten till ett av de yngre husen satt en våt
pudelhynda och gnällde, övergiven av make eller husse,
vilket det nu kunde vara. Storstadens fjärrljud
smälte samman till en tynande symfoni, då och då
överröstad av klockslagen från Pauli kyrka i gatans
förlängning.
</p>

<p>
Det var en sådan där natt, då råttorna äro ute och
gno längs stenmurarna. Kanske de äro ute och se
sig om efter varmare bostäder, när det lider mot snötiden.
Men även eljest bruka de göra Rusthållaregatan
till sin nattliga rännarbana. Här tassa de gladeligen
fram och tillbaka mellan Kvarntorgets kötthallar
och Pauli kyrkas gravar. Det är en gammal
<a id="page-18" class="pagenum" title="18"></a>
ful råttstam med otäcka anor, som grasserar i denna
stadsdel. Här ligga vägg i vägg med pantinrättningar,
kommissionsaffärer och antikvariat de stora
slakterigrossisternas köttmagasiner, som påfyllas varje
dygn för att det nästa mätta storstadens hunger.
</p>

<p>
Husen ligga gyttrade samman och bilda de gamla
kvarteren:
</p>

<p class="list">
Hästmanen,<br />
Metmasken,<br />
Stövelknekten,<br />
Poeten,<br />
Änkemannen och<br />
Skedbladet.
</p>

<p>
Överantvardade åt en tid som gått dem förbi sucka
de nu i minnen från förnöjsammare generationer.
</p>

<p class="tb">
&mdash; &mdash; &mdash;
</p>

<p class="noindent">
Tornklockan i Pauli pekade mot midnatt.
</p>

<p>
En gammal nattuggla strök längs den snedgångna
trottoaren. Hon såg sig om i gatukorsningarna,
sade några hesa ord och gnolade dessemellan, allt
under det hennes trasiga bottiner sörplade i sig av
gatans elände. Hon mötte pudelhyndan, som igenkännande
kom fram och vänskubbade sig mot hennes
kjol.
</p>

<p>
&mdash; Jaså, det är så nu igen, småmuttrade kvinnan
och följde med djuret, som vädjande såg upp i
hennes ansikte, viftade med svanstofsen och gnällde
mot porten.
</p>

<p>
<a id="page-19" class="pagenum" title="19"></a>
Denna port var stor och solid till skillnad från de
andra i grannskapet, och den hade i sin ena halva en
liten dörr. Hunden ville in här, men när den såg,
att dörren var låst &mdash; vilket djuret tycktes begripa
&mdash; sprang den bort till en i hushörnet invälvd trappentré
för att genast komma igen och klaga över att
också där var låst.
</p>

<p>
&mdash; Nej måntro, hon stänger hellre ute den här
klenoden än hon låter porten stå öppen för mig, knarrade
nattugglan och ryckte i dörrlåset.
</p>

<p>
Och så kom det som ett dovt buller ur halsen på
henne:
</p>

<p>
&mdash; Ändå fick hon en krona i söndags för att låta
por...
</p>

<p>
Det slamrade i soptunnor inne på gården. Trötta
steg slevade fram över cementen. Åter buller av
ett lock som slogs igen och så klafs, klafs.
</p>

<p>
&mdash; Hm, nu går hon och rotar i tunnorna igen den
gamla dassråttan.
</p>

<p>
Hunden gnällde, och kvinnan ryckte på nytt i
dörren. Stegen inne på gården stannade av, liksom
tvekande, närmade sig sakta och kommo till slut till
porten.
</p>

<p>
&mdash; Vem är det, frågade en ängslig gumröst inifrån.
</p>

<p>
&mdash; Jo, det är klenoden som vill upp till husse sin,
svarade kvinnan ackompanjerad av hundens klagolåt.
</p>

<p>
Den lilla dörren i porten låstes upp, och i skenet
<a id="page-20" class="pagenum" title="20"></a>
från gatan framträdde en gammal böjd, nästan dubbelvikt
gumma. Paltorna hon hade på sig kommo
henne mest att likna ett vandrande jättestort getingbo.
</p>

<p>
&mdash; Du får en krona i morgon, om du låter dörren
stå, viskade nattugglan, men i detsamma hörde hon
steg på gatan och vädrade rov.
</p>

<p>
&mdash; Seså, tag nu hundkräket ... men dörren ...
</p>

<p>
Hon knöt näven i luften, ruggade upp sig ett tag
och strök åter ut på gatan.
</p>

<p>
&mdash; Tyst, jaja men det är då för galet, sade den
gamla för tredje gången på den lilla stunden och slevade
in på gården i sina nedtrampade för stora manspjäxor.
</p>

<p>
Så tryckte hon på en knapp och trollade fram
ljus i fem trappvåningar. Hunden sprang före uppför
fyra marmortrappor, krafsade på en dörr, återvände
för att möta den gamla och fortsatte så upp
och ned för trapporna, tills gumman med en skrällande
hostattack hunnit upp.
</p>

<p>
En ung kvinna i nattdräkt och med huvudet fullt
av papiljotter öppnade dörren på glänt, och hunden
trängde sig in.
</p>

<p>
&mdash; Å det var snällt Tilda, sade hon. Vad skulle
direktören sagt, om Bjuttan hade varit ute i natt. Det
kan väl inte ha hänt något?
</p>

<p>
&mdash; Äsch, dom ränner väl inte så här tids heller,
<a id="page-21" class="pagenum" title="21"></a>
sade den gamla godmodigt och hostade sig åter nedför
trapporna.
</p>

<p>
Nere på gården plockade hon till sig en kruka
och en spann som hon satt i trappdörren. Hon kastade
en skygg blick mot planket, som avslutade den
obebyggda ändan av cementgården. Där stodo tre
hängbjörkar med grenarna gråtande av dimma mot
fjärrljuset. Där var också ett slags berså med några
trädgårdsbänkar. Det var som ett par skuggor, stycken
av natt, hade rört sig därborta, men den gamla
vågade inte se närmare efter. Hon fick en påminnelse
om kronan hon skulle få nästa kväll, mumlade om
att något var på tok, stramade nästan upp sig ett tag,
men med sitt vanliga, »tyst, ja ja, men det är då för
galet» traskade hon rakt över gården och ned genom
en av källaringångarna.
</p>

<p>
Där uppför de många marmortrapporna bodde pudeln,
men här, en cementtrappa ned, hade den gamla
sitt rum, där golvet var tre och en halv aln under
jordens yta. Det hade direktör Stråvall själv sagt,
och sannerligen om han tog fel på siffror och mått.
</p>

<p>
Men gamla Tilda fick vara glad att bo här.
</p>

<p>
Hon såg till värmepannan, vars skötsel var hennes
enda livsuppgift, och gick in till sig i det lilla
rummet. När hon vridit om ljusknappen, såg hon
misstroget upp mot lampan i taket &mdash; det elektriska
hade aldrig riktigt vunnit hennes förtroende &mdash; och
så satte hon bort sin kruka och spannen vid den trefota
<a id="page-22" class="pagenum" title="22"></a>
spisen. Det var naturligtvis bara ett styggt
förtal, att gamla Tilda skulle gå och vittja soptunnorna
för att få mat ... Hon lade in ett par vedpinnar
i spisen och började tugga på en brödkant som
legat i blöt på en tallrik.
</p>

<p>
Det var i alla fall inte så oävet detta hennes lilla
krypin. Hon hade allt sitt här, och hennes gamla
tältsäng stod varmt vid väggen till pannrummet.
Klutmattor täckte nästan hela golvet. En byrå stod
vid ena väggen. Över den låg en gulnad virkduk med
spindelvävsmönster. Där stod en fällspegel med en
krökt hårnål i draglådshålet &mdash; eftersom knappen
gått sin kos &mdash; och inne under dess vinkeltak hade
droppflaskor, pilleraskar och burkar med allehanda
giktsalvor sin plats. En öronlös urna av alabaster
och Martin Luther i glacerad lera delade det övriga
utrymmet på byrån med en liten vit flätkorg av porslin,
vari vilade ett stilleben i målad vax med röda och
blå blommor, druvor och en huvudlös domherre. Allt
detta var saker som hon satte stort värde på, stationer,
där gamla minnen kopplades till. Men kärast
voro henne de båda dekorationerna på den rappade
stenväggen, oljetrycksbilden av hennes »granne kung»
och ett präntat papper, där man de slitna vikningarna
och flugsmutsen till trots ännu kunde läsa:
</p>

<p>
»Till Bothilda Severina Zachrisdotter för långvarig
och trogen tjänst ...» Och under stod namnet
<a id="page-23" class="pagenum" title="23"></a>
Cathrina Stråvall. Därvid var fästad en medalj i
blått och gult band.
</p>

<p>
På bordet låg en stor bibel med träpärmar och
skinnknäppen, ett par andaktsböcker och ett brett
glasögonfodral av mässing. En väckarklocka, som
visade en rund timme för mycket, fullbordade samlingen.
</p>

<p>
Hon kunde vara bortåt åttio år den gamla, men
skräcken för »inrättningen», dit Stråvall velat förflytta
henne, hade hållit henne uppe och i rörelse.
Hon visste, att om hon lade sig ned ett par dagar, när
gikten satte åt henne som svårast, så skulle hon bli
skickad till ålderdomshem, och det där med »inrättningen»
var hennes fasa. Inte heller var hon glad
åt den stora ugnen, som hon var satt att passa, sedan
värmeledningen kommit till på våren i sällskap med
marmortrapporna och en del annat, vilket Tilda satte
i sammanhang med »det stora högmodet», som efter
hennes mening nu gick fram över världen. Men hur
det var, tack vare den hade hon fått en uppgift att
fylla, och hon kände sig vid närmare eftertanke ett
gott stycke från ålderdomshemmet, nu när hon »hade
plats».
</p>

<p>
Om det funnits barn i huset, skulle man nog ha
givit dem kvällskräcken för Tilda, ty fager var hon
inte, det är säkert, men i Rusthållaregatan 5 funnos
&mdash; för så vitt man visste &mdash; icke några barn. Och
<a id="page-24" class="pagenum" title="24"></a>
den dag skulle nog inte komma brått, då små fötter
skulle traska på golven i Stråvalls hus.
</p>

<p>
Tilda hade nog haft sina funderingar över varför
och varthän i denne Adrian Stråvalls liv &mdash; han var
och förblev för hennes tanke ingenting annat än Stråvallspojken
&mdash; och sedan hon en gång funnit sin stora
bibel vara det hedersammaste förvaringsrummet
för de enda tre fotografier hon ägde i världen, hade
hon lagt in hans bild mellan fjärde och femte kapitlet
i Salomos Predikare, där hon trodde sig ha funnit
hans plats anvisad av de förunderliga orden:
</p>

<div class="block fraktur">
<p class="noindent noindent">
&rdquo;En är ensam och icke sjelf annar och baswer hwarken
barn eller syskon, likwäl är ingen ände på hans
arbete, och hans ögon warda aldrig mätt af rikedomar ...&rdquo;
</p>

</div>

<p class="noindent noindent">
De två andra porträtten voro Nestor Kruses, fadern,
och modern Cathrinas &mdash; just från den tid, då
hon efter många betänkanden anlagt namnet Stråvall
&mdash;. Det förra porträttet hade Tilda lagt undan
i de Apokryfiska böckerna, men det senare hade en
hedersplats i Judiths bok, där hon vid hennes frånfälle
strukit under elvte kapitlets nittonde vers:
</p>

<div class="block fraktur">
<p class="noindent noindent">
&rdquo;Denna qwinnones like är icke på jordene, med däglighet
och wishet ...&rdquo;
</p>

</div>

<p class="noindent noindent">
Mellan Skriften och originalen till dessa tre porträtt
hade Tildas liv haft sin pendelsvängning.
</p>

<p>
<a id="page-25" class="pagenum" title="25"></a>
Den första växlingen i hennes liv var den, att
hon från hemmet, där fjorton barn trängdes om maten,
skickades till en klockare långt ute bland skären.
En vacker dag var hon med på hans dotter
Cathrinas bröllopsresa.
</p>

<p>
Klockaren hade haft besök av en kustskeppare
Nestor Kruse, känd för skicklighet i byten; ägde än
båt, än skog, än annat fast eller löst av värde. Efter
besöket hos klockaren ägde han också Cathrina, och
Tilda ingick i hemgiften.
</p>

<p>
I tre år bestod detta äktenskap. Kruse bytte på
sista året till sig hemmanet Stråvallen. När gården
slutligen brann, och detta ledde till underligt tal, försvann
Kruse för alltid.
</p>

<p>
När mannen flyktat sin kos och fru Cathrina lyft
försäkringssumman, flyttade hon med Tilda och barnet
inåt landet till säkrare ort. Hemmanet sålde hon
men behöll namnet Stråvall, under vilket hon skulle
uppfostra den lille Adrian till en man och en gentleman
&mdash; något som Tilda fann vara »alldeles för
galet» ...
</p>

<div class="chapter">

<h2 class="chapter" id="chapter-0-4">
<a id="page-26" class="pagenum" title="26"></a>
<span class="line1">KAP. III.</span><br />
<span class="line2">En hunds herre.</span>
</h2>

</div>

<p class="first">
<span class="firstchar">D</span><span class="postfirstchar">et</span> var från gamla Tildas synpunkt naturligtvis
också »alldeles för galet», att varken hon eller
den vackra husfröken i femte våningen Rusthållaregatan
5 kunde finna någon annan beteckning för direktör
Adrian Stråvalls verksamhet än att han »räknade».
Iakttagelsen var riktig. Herr Stråvall sysslade
mycket med siffror. Han skulle i det ögonblick som
var ha beklätt en aktningsbjudande post, om han inte
funnit klokare att helt gå upp i sina privata siffror
och samtidigt i något, som han avsåg att göra till sitt
eget stora sociala system. Han hade redan klart för
sig, hur han skulle förverkliga detta system. Den
tid han levde i hade givit honom möjligheterna, och
utvecklingen skulle gynnas av konjunkturerna. Att
det verkligen skulle kunna mottagas som ett socialt
system ville han gärna övertyga sig om. Att det omsatt
i teknik skulle kunna liknas vid en elevator, vilken
skulle lyfta honom själv till de högsta samhällsskikten,
<a id="page-27" class="pagenum" title="27"></a>
därom var han redan på god väg att bliva förvissad.
</p>

<p>
Till och med mer än förvissad om att framgången
som väntade Stråvall var högvälborna fröken Harriet
Wiepe.
</p>

<p>
Sådan var ställningen i det nu, då pudelhyndan
Bjuttan av gamla Tilda insläpptes i den Stråvallska
lägenheten.
</p>

<p>
Fröken Wagner, så hette husföreståndarinnan,
var som sagt en mycket vacker kvinna. Hon var av
familj och hade uppfostran, men omständigheter hade
funnits som fört henne in på en ungkarlshushållerskas
vanskliga bana. Sedan erfarenheten fört
henne till den punkt, där en kvinna upphör att drömma
sig framtiden i form av ett uteslutande på kärlek
grundat äktenskap, hade hon stannat kvar. Hos
Stråvall hade hon blivit så mycket hellre som han
å ena sidan givit henne en del förtroenden rörande sina
siffror och å andra sidan i sig uppenbarat för henne
en typ av man, vars förekomst i detta livet hon
med sin tidigare erfarenhet skulle ha betvivlat.
</p>

<p>
Hon var klädd för natten, då Tildas ringning angav
Bjuttans hemkomst. Djuret måste släppas in till
sin herre. Fröken Wagner log ett av de många kvinnliga
små leenden, som aldrig kunna fullt artbestämmas,
tog utom nattrocken och tofflorna också på sig
en liten skär spetsmössa och gick ut i korridoren, som
<a id="page-28" class="pagenum" title="28"></a>
skilde hennes sovrum jämte köket från direktörens
våning.
</p>

<p>
Stråvall var inte i sitt förmak, inte i sitt kabinett,
inte heller i sitt sovrum, alltså i ateljén &mdash; så
kallade hon hans arbetsrum.
</p>

<p>
Fröken Wagner knackade lätt på dörren och öppnade.
</p>

<p>
&mdash; Är det någon som får komma in, frågade hon,
som om det gällt henne själv, medan hon höll hunden
undan i halsbandet.
</p>

<p>
I stället för svar drog Stråvall till hälften ned
rulljalusien på sitt amerikanska skrivbord, där han
suttit fördjupad i sina hemligheter. Han böjde lampan
att lysa mot dörren och såg på henne med ett leende
som kunde haft till uppgift att bara visa hans
vita tänder, ett leende som en skolpojkes, när han blivit
gripen på bar gärning med ett ofarligt fuffens.
Hela hans barnsliga körsbärsansikte sken, och de
fylliga läpparna formades till en tafatt, outtalad
fråga.
</p>

<p>
Fröken Wagner visste, att i nästa ögonblick skulle
detta ansikte kunna stelna till i blekt allvar, också
det utan ord, och hennes herre skulle efter detta ett
par dagar gå omkring med ett listigt kallgrin på läpparna,
som om han i henne sett en i sista stund före
kuppen avväpnad bov.
</p>

<p>
&mdash; Det var bara Bjuttan, som ville komma in,
sade hon och sköt igen dörren.
</p>

<p>
<a id="page-29" class="pagenum" title="29"></a>
Inkommen till sig blev fröken Wagner stående
mitt på golvet och skärpte ögonbrynen i en kort funderare.
»Det <em>måste</em> vara något i görningen», tänkte
hon i det hon lade av sig nattrocken och mössan. Hon
gjorde en avfärdande axelryckning, slätade ut sin
pyjamas med en strykning över höfterna, tog en spegelbild
av hela sin person, vilken syntes tillfredsställa
henne, och sedan hon plockat fram ett cigarrettetui,
en roman och en spegel, kröp hon upp i sin väntande
bädd och gladde sig åt livet.
</p>

<p>
Herr Adrian Stråvall log ganska gott, när han
åter var ensam, trippade ut på golvet, klappade hunden,
som svansade omkring honom, och lyssnade ett
ögonblick.
</p>

<p>
&mdash; Jo jo du Beauty, ni fruntimmer har allt era
planer och aspirationer ...
</p>

<p>
Han nickade storskrattande till hunden ett par
gånger efter sin lilla anmärkning och fann stort behag
i den. Så rättade han åter till det åt sig vid det
amerikanska skrivbordet, böjde ned lampan och rullade
upp jalusien. Han satt där och smålog för sig
själv i den höga pulpetstolen som en lekande baby i
sin patenterade barnkammarmöbel, och så tog han
åter fram det han sysslat med.
</p>

<p>
Det var ett damporträtt från en fashionabel
ateljé.
</p>

<p>
Herr Adrian Stråvall satt vid det bord, där han
helst utförde sina räkenskaper, han vistades i det rum,
<a id="page-30" class="pagenum" title="30"></a>
där han uteslutande plägade umgänge med sina sociala
och ekonomiska planer. Vid sidan hade han
ett litet rum inrett som för en ung kvinna med kärlek
till antikviteter i prydnadsföremål ända ned till
kinesisk mikroteknik. Det kallades kabinettet. Där
borde han ju haft en lämpligare miljö för studium av
sina kvinnliga vänners porträtt. Men nu satt han
i en omgivning som kunde gjort heder åt generaldirektörens
arbetsrum i en hög institution, vilken han tillhört
... men det var vid klarare belysning än den
Stråvall för tillfället anlitade icke något prål över
rummets inredning, det var en arbetslokal, sammansatt
av all möjlig kontorsteknik från allehanda tider
och leverantörer, möjligen en andrahandsuppsättning
anskaffad till »facila priser» på konkursauktioner.
Där funnos kartställ av typ som skulle kunna återfinnas
i statens skolor, påhängda med detaljer och
översiktskartor från olika skeden i stadens byggnadshistoria
och kartor och skisser angivande till och med
dess tänkta utseende i framtiden. En amerikansk fackmöbel
innehöll massor av blåkopior över lägenheter.
Där funnos roterande bokställ och fasta väggskåp
med ett respektingivande referensbibliotek: volymer
av socialt vetande, statistik, statik, byggnadsteknik,
elektricitet, mekanik, nationalekonomi och pyroteknik
&mdash; allt tydligen angivande olika facer och utvecklingsmöjligheter
i ägarens verksamhet. Lexika, glossarier
och uppslagsböcker kompletterade samlingen.
<a id="page-31" class="pagenum" title="31"></a>
Där funnos också stafflier med ritningar, och på ena
kortväggen i det stora avlånga rummet var inrättad
en elektrisk rapporttavla med små lampor, vilka kunde
angiva var ström för tillfället förbrukades inom
fastigheten.
</p>

<p>
Det var således knappast platsen för ett enbart
svärmiskt hänsjunkande i bilden av en kvinna.
</p>

<p>
Om det nu var svärmeri ...
</p>

<p>
Säkert var det i alla fall första gången som Adrian
Stråvall umgicks med ett damporträtt vid sitt
amerikanska skrivbord. Han hade från början varnats
för kvinnligt umgänge över huvud taget. Av
modern. Hon hade erfarenheten av sin mans vidlyftigheter
i bittert minne. Ja, alla hennes minnen från
äktenskapet voro bittra. Hela den tiden av hennes
liv hade varit ett försvar. Sig själv hade hon måst
taga i försvar, hemmet hade hon måst försvara för
riskerna av mannens äventyrliga storhetsplaner. Och
när det lilla barnet helt brådstörtat kastats in i världen,
hade hon satt in hela sin kraft på dess försvar.
Vart flämtande litet andetag han tog kunde hota att
blåsa ut livsgnistan. Så flydde hon efter branden och
mannens försvinnande som en annan Maria med sitt
gossebarn och tog med sig den förmögenhet hon lyckats
rädda. Och gamla Tilda var ju ett oumbärligt
inventarium.
</p>

<p>
Liksom hon själv inriktade sig på defensiven fyllde
hon från de tidigaste åren den lille Adrian med
<a id="page-32" class="pagenum" title="32"></a>
fasa för den farliga världen, mot vilken hon satte
honom i försvarsberedskap. På samma gång måste
han skyddas mot en del av sig själv &mdash; fadersarvet.
</p>

<p>
Ett marmorbruk fanns nära villan på platsen, där
de slagit sig ned. Produkterna från detta fördes kanalledes
ut i världen. Detta företag syntes intressera
gossen, som ibland kunde sitta och fantisera om
marmorpalats &mdash; drömmar som skrämde modern. Det
var faderns ängsliga jakt efter storhet hon trodde
gick igen. Kunde han ha fått detta sinne så utpräglat
under de två år fadern varit med i hans liv? Hon
skrämde gossen för marmorbrottet uppe i skogen. Där
<em>sprängdes med dynamit</em>!
</p>

<p>
Men på platsen var också en anstalt för sinnesslöa.
Den massiva stenbyggnaden i en furuskog,
stängslet kring området och den goda skötsel där bestods
de sjuka verkade lugnande på Adrians mor,
fastän hon själv eller barnet icke kunde behöva detta
slags vård. Denna trygghetskänsla övergick till
Adrian, särskilt sedan han fått lov att leka innanför
det skyddande stängslet. Han gjorde upptäckten, att
han kunde fly dit in vid alla faror. Dit följde ingen
efter. En gång hade han lagt små kaninungar i en
spann vatten. Han hatade dessa djur, och deras
ungar ville han <em>utrota</em>. När mordet upptäcktes och
Adrian skulle bestraffas, tog han sin tillflykt inom
hägnet där uppe. Han sprang till doktorns barn,
som han kände, och stannade länge hos dem.
</p>

<p>
<a id="page-33" class="pagenum" title="33"></a>
Till och med för sin mors bestraffning flydde han
dit in ...
</p>

<p>
Mot dessa sonens undanflykter sökte fru Stråvall
råda bot, men ibland befarade hon, att det var för
sent. Hon hade själv drivit honom för långt. Det
var mycket av fadersarvet, som hon icke skulle kunna
fullt utrota, nycker och plötsliga infall, som kunde
fylla Adrian med tysta funderingar, så intensiva
att han satt blek och stum långa stunder med ett obegripligt
löje på läpparna.
</p>

<p>
Under de senare uppväxtåren voro dessa i barndomen
röjda drag liksom utplånade. I varje fall voro
de dolda för modern. Han blev student och började
sin slutliga utbildning ... och ännu hade han
icke givit anledning till sin moders varningar mot
hans jämnåriga av det andra könet.
</p>

<p>
Vid den tiden gick hans mor ur världen. Kanske
trodde hon sig ha fyllt sin uppgift beträffande sonen.
Kanske hade denne ännu aldrig röjt, vad som kunde
bo inom honom.
</p>

<p>
Fysiskt var han obetydligt utvecklad, nästan
späd. Han var en gänglig linhårig yngling med
flickläppar och röda kinder. Han erfor en känsla av
obehag inför de kvinnor han icke kunde undvika att
möta. Ett leende av dem betraktade han som ett
försåt, ett smeksamt infall skulle kommit honom att
fly.
</p>

<p>
<a id="page-34" class="pagenum" title="34"></a>
&mdash; Ungt kvinnfolk är så farliga, det är alldeles
för galet, varnade honom gamla Tilda, som ansåg det
vara en gärd av tacksamhetens pliktuppfyllelse mot
moderns minne att fullfölja försvaret av denne »Stråvallspojken».
</p>

<p>
Också hon hade erfarenhet av hans fader. Men
hos denne yngling ville hon i det längsta se endast
moderns goda sinne.
</p>

<p>
Själv var Adrian Stråvall fullt medveten om, att
gamla Tilda var hans goda ande. Hon skulle få bo
kvar tills vidare i moderns villa. Ibland, när han
var ensam i studiestaden, kunde han plötsligt känna
sig ängslig, och då for han hem till Tilda. Men när
han hade en framgång eller kände sig stark, var hon
borta ur hans minne.
</p>

<p>
Andra människor voro för honom endast faror,
fiender, avundsmän &mdash; eller medel i hans väg framåt,
en väg som för honom också måste leda uppåt. Någonstans
högt uppe trodde han sig en gång kunna
komma att känna den trygghet, som han inbillade sig
vara sitt livsvillkor.
</p>

<p>
Med ett stilla löje, ett leende som ett barns, såg
han på sina medmänniskor, men inom sig bar han ett
dödskallegrin, som så lätt vid en smula upprörda tillfällen
kunde komma att avspeglas i hans ansikte,
blekt, kallt och vidrigt.
</p>

<p>
Under studietiden trodde han sig i en av sina kamrater
ha funnit ett första trappsteg uppåt. När Gunnar
<a id="page-35" class="pagenum" title="35"></a>
Wiepe trädde in på samma bana som han själv,
hade Stråvall redan vetat att göra sig till hans vän
och till en vän i hans familj. Hans första sammanträffande
med kamraten hade givit honom en elektrisk
stöt. Det var när han fick höra, att denne var
baron. Han hade blivit stum inför detta faktum men
genast insett, att det öppnade möjligheter. När han
väl genomtänkt dessa möjligheter, fann han sig äga
alla förutsättningar att nyttja dem.
</p>

<p>
Tanken att han skulle kunna lyftas socialt genom
familjen Wiepe blev Adrian Stråvalls fixa idé.
</p>

<p>
Han anpassade sig till en början helt efter sin
kamrat, skapade om sitt yttre och följde inifrån verkan
av sitt beteende. Gunnar Wiepe var öppen och
svekfri och såg i Adrian Stråvall en vän, som han
trodde vara beredd att också offra något för honom,
om det skulle gälla. Men som den fysiskt starke
kände sig Gunnar Wiepe som Stråvalls beskyddare
&mdash; liksom generationers kultur och ridderlighet omedvetet
kom honom att omge sin vän med en andligen
närande atmosfär.
</p>

<p>
&mdash; Denne Stråvall skall bli en gentleman, hade
hans mor sagt till Tildas häpnad, och Adrian Stråvall
hade åtminstone klarlagt för sig nyttan av en
gentleman.
</p>

<p>
Men om han droge nytta av sin vän skulle han
veta att göra det på ett försiktigt sätt.
</p>

<p>
&mdash; Det är oförsiktigt att <em>visa sig</em> alltför försiktig,
<a id="page-36" class="pagenum" title="36"></a>
men man kan aldrig <em>vara</em> försiktig nog, det
var Adrian Stråvalls levnadsregel, till en början undermedveten,
så småningom formad i hans tankar och
till sist vorden hans hemliga lag.
</p>

<div class="chapter">

<h2 class="chapter" id="chapter-0-5">
<a id="page-37" class="pagenum" title="37"></a>
<span class="line1">KAP. IV.</span><br />
<span class="line2">Två världar.</span>
</h2>

</div>

<p class="first">
<span class="firstchar">O</span><span class="postfirstchar">m</span> Adrian Stråvall liksom med förnimmelsen av
en elektrisk stöt upptäckte, att hans kamrat
Gunnar Wiepe var baron, kommo liknande sensationer
en kort tid att avlösa varandra hos denne vardande
gentleman, då han slutligen infördes i den aristokratiska
familjen. Denna utifrån sett enhetliga miljö &mdash; ett
gammalt kommendörkaptenshem, där endast kommendörkaptenen
själv saknades &mdash; tedde sig inifrån för
Stråvalls nyfiket mottagliga öga som en samlingspunkt
för de mest motsatta element. I sitt eget hem
hade han aldrig kommit i beröring med vad han själv
kallade överklass. I verkligheten hade varken ordet
överklass eller underklass gått över hans mors läppar.
</p>

<p>
Själv kunde Stråvall beträffande båda dessa samhällsgrupper
endast berömma sig av de vanföreställningar
som beteckna utomståendet.
</p>

<p>
Så mycket större voro hans överraskningar i familjen
Wiepe.
</p>

<p>
<a id="page-38" class="pagenum" title="38"></a>
Atmosfären i det gamla solida hemmet var någonting
av Stråvall oanat. Han förnam den rent fysiskt
som en söt lukt. Han stötte på något vars tillvaro
han förut endast kunnat fatta som en ytlig ceremoni,
någonting nästan konkret. Det var traditionen, som
liksom utandad från människorna och de livlösa föremålen
i hemmet, fyllde denna atmosfär. Familjeporträtten
i olja, som sågo ned på de levande, ryckte
honom in i historien. Det var namn och namn som
han läst om, litteratur, konst, vetenskap och blodstänkt
eller ordsprängd politik.
</p>

<p>
Att få andas denna luft, att få säga »friherrinnan»
till den gamla fina, ständigt lorgnettbeväpnade,
ännu ståtliga gråhårsdamen, Ursula Wiepe; att
i hennes närvaro säga <em>du</em> till ättens huvudman Gunnar,
att helt kamratligt otvunget få samtala med fröken
Harriet Wiepe och hennes syster, den temperamentsfulla,
ja kanske lidelsefulla &mdash; och därför i hans
ögon farliga &mdash; Ingrid Wiepe och slutligen att av
tjänstfolket behandlas som en familjen jämnvärdig,
detta eldade Adrian Stråvalls alla livsandar. Men det
manade honom samtidigt att vara på sin vakt ...
Själv rotlös i samhället såg han här hägringen av en
inplantering, som skulle överträffa hans mors djärvaste
drömmar. Men, som sagt, här fordrades också
försiktighet. Bakom allt låg ju från början endast den
slump, som gjort Stråvall till Gunnar Wiepes studiekamrat.
Fortsättningen och utvecklingen grundade
<a id="page-39" class="pagenum" title="39"></a>
sig på andra förhållanden, över vilka Adrian Stråvall
tack vare sin anpassningsförmåga, sin försiktighet
och sin förhållandevis goda ekonomi kunde göra
sig till mästare.
</p>

<p>
Familjen Wiepe saknades knappast vid någon
mera uppmärksammad teaterpremiär, vid något konstevenemang
eller vid en mera representativ tillställning
i societén. Fröken Harriet Wiepes namn återfanns
bland styrande medlemmar i milda stiftelser
och välgörenhetssällskap; Ingrid Wiepe hade studerat
målning i Italien, Frankrike och Österrike, och
Gunnar hade rest världen kring och talade sju språk
&mdash; men han var inte officer, familjen gjorde inga lysande
fester, och ingen social inrättning bar dess
namn eller vapen. Detta motsatsförhållande väckte
Stråvalls förvåning, och han anade snart en förklaring.
Försiktigheten bjöd honom att icke fråga, och
likväl var han oförsiktig nog att framtvinga ett svar.
</p>

<p>
Det var en vardagseftermiddag i Wiepes salong.
Harriet hade begärt Stråvalls beskydd mot Gunnar,
som broderligt hånat henne för att hon bar glasögon.
Hon hade frambesvurit Stråvalls ridderlighet, och
Gunnar hade sökt avväpna genom att framställa sin
vän Adrian som kvinnohatare.
</p>

<p>
&mdash; Därför att han inte är en kvinnoförförare som
du, hade Harriet riposterat.
</p>

<p>
Stråvall var här i en ytterst brydsam belägenhet
och han skulle ha nödgats taga ställning &mdash; vilket var
<a id="page-40" class="pagenum" title="40"></a>
hans fasa &mdash; om icke möjlighet till en hederlig reträtt
yppat sig.
</p>

<p>
Ingrid Wiepe kom helt enkelt och tog honom i
rocken och drog honom med sig. Han var räddad.
</p>

<p>
&mdash; Kom och titta på min lilla Daphne, stojade
hon och drog honom ystert med sig genom rummen till
sitt eget, där hon stängde dörren om dem.
</p>

<p>
&mdash; Ja, ni förstår, jag ville bara hitta på en skaplig
anledning att få mig en cigarrett. Mamma skulle
rynka på näsan, och Harriet skulle svimma, om jag
rökte i främmandes sällskap i salongen, fortsatte hon
och bjöd honom ock av den förbjudna frukten.
</p>

<p>
Stråvall log. Något annat kunde han egentligen
inte göra.
</p>

<p>
&mdash; Säg något som visar, att ni inte är kvinnohatare,
sade hon nästan spefullt och blåste ut en smalpinad
rökstrimma mellan läpparna, som hon formade
till en högst obetydlig cirkel.
</p>

<p>
Stråvalls leende övergick till skratt. Han var
osäker, men samtidigt erinrade han sig räddningen
från den ännu mera kritiska situationen i salongen.
</p>

<p>
&mdash; Daphne, sade han nästan i en viskning och
blygt som en flicka.
</p>

<p>
&mdash; Ja visst sjutton ...
</p>

<p>
Ingrid Wiepe hann resa sig upp och vända sig
mot sitt staffli, innan hon avbröt sig, såg honom
skälmaktigt rakt i ansiktet och sade:
</p>

<p>
&mdash; Filur!
</p>

<p>
<a id="page-41" class="pagenum" title="41"></a>
Brydd men smickrad försäkrade Stråvall, att han
menade tavlan. I själva verket gjorde han det också,
eftersom han inte skulle ha vågat sig på en tvetydighet,
som han dessutom inte behärskat.
</p>

<p>
&mdash; Vad tror ni jag kan få för den här, frågade
hon och blottade sin tavla.
</p>

<p>
Stråvall tappade alldeles fattningen inför denna
ekonomiska fråga, så förbluffande för honom.
</p>

<p>
&mdash; Ni behöver väl inte sälja det ni målar, frågade
han med ögon och mun vidöppna av leende
undran.
</p>

<p>
&mdash; Kors, jag är ju fattig som en kyrkråtta, och
man måste ju ha färg, penslar och cigarretter ...
</p>

<p>
Det hade bara fattats att hon sagt smör, köttbullar
och potatis. Som det nu var fann Gunnar, som
kom in genom dörren, sin vän uteslutande skrattande
och berömmande tavlan, vilken han trodde skulle inbringa
tillräckligt för penslar och färg.
</p>

<p>
Här såg Stråvall ett första avslöjande av familjen
Wiepes verkliga ställning, varmed han förstod den
ekonomiska. Det var nämligen för honom mera än
en bekräftelse på riktigheten av hans tidigare slutledning.
</p>

<p>
Men samtidigt var han själv efter Ingrid Wiepes
mening avslöjad som en »filur» ... Och för de flesta
temperamentsmänniskor bli andra just vad de från
början menat dem vara &mdash; även om de i verkligheten
äro och förbli något helt annat.
</p>

<p>
<a id="page-42" class="pagenum" title="42"></a>
För Harriet Wiepe var Stråvall också något helt
annat men också något som han i verkligheten inte
var &mdash; om han nu var något i verkligheten. Han var
i hennes ögon den så småningom allt starkare inkarnationen
av rättsinnigheten. Det var hans rädsla för
att taga ståndpunkt i någon som helst fråga, till vilken
hennes och familjens ställning var honom oklar,
som givit henne detta första intryck. Av en tillfällighet
menade hon sig ha fått bekräftelsen.
</p>

<p>
I matrummet, med utsikt mot Strömmen och slottet,
voro de tre mittfönstren utskjutande och bildade
ett litet burspråk. Det var skymning. Harriet satt
fördjupad i färgskiftningarna över vattnet och metallglansen
på den ilande ytan under de mörka brovalven.
Stråvall kom in med Gunnar, som ville visa
honom ramen till ett av familjeporträtten. Gunnar
gick rakt fram och strök eld på en tändsticka. Stråvall
hade redan &mdash; sin vana trogen &mdash; sett sig om i
hörnen och upptäckte Harriet men låtsades icke se
henne. Hon hade vänt sig om och såg dem utan att
ge sig till känna.
</p>

<p>
Det hade varit någon helt oskyldig dispyt mellan
de båda syskonen efter middagen.
</p>

<p>
&mdash; Typiskt flandriskt träsnideri, som du ser, hade
Gunnar förklarat.
</p>

<p>
&mdash; Och kanske gjort i Böhmen, lade Stråvall in
för att ej bestrida men likväl vidga möjligheterna.
</p>

<p>
Det var inte bara det försiktiga omdömet som föll
<a id="page-43" class="pagenum" title="43"></a>
i godan jord hos Harriet. Gunnar hade ryckt till i
ramen och ett sidoornament hade brutits sönder. Han
sköt utan vidare in stycket bakom ramen med ett avfärdande
»det där lagar mamma». Han släckte
tändstickan och lät den falla på golvet. Stråvall
dröjde kvar, när Gunnar lika hastigt som han kommit
gick tillbaka till sitt rum, och han satte ornamentet
till rätta, tog upp tändstickan och smög försiktigt
tillbaka efter Gunnar.
</p>

<p>
Harriet hade behållit iakttagelsen för sig själv.
Hon trodde sig ha funnit ett nytt bevis på klassindelningens
orättfärdighet, ty till någon lägre klass hade
hon instinktivt räknat Gunnars vän. Men nu hade
hon också i honom funnit ett stöd för sin vurm att
bevisa alla goda mänskliga egenskapers jämna fördelning
med de dåliga över hela samhällsskalan ...
</p>

<p>
Möjligen hade Harriet låtit sin mor förstå sitt
intresse för Adrian Stråvall, en bekännelse som kunde
förklara den gamla damens omsorgsfulla lorgnettering
av den unge mannen, hennes lika noggranna
iakttagelse av dotterns uppträdande mot honom samt
en del ganska direkta frågor till Gunnar om Stråvalls
extraktion. Men den vänlighet hon själv visade
honom borde närmast ha uppfattats som välgörenhet.
Å andra sidan fann hon Stråvalls servila uppträdande
icke på något sätt överskrida de mått hon »i
sin ställning» kunde avfordra en ung man av det bättre
»folket». Det var också andra inflytanden, som
<a id="page-44" class="pagenum" title="44"></a>
blevo bestämmande i fortsättningen för hennes ställning
till Gunnars vän och samtidigt för den övriga
familjens syn på honom.
</p>

<p>
Mera direkt rörde detta hans förhållande till
Gunnar.
</p>

<p>
Andra gången Stråvall fick en inblick i familjen
Wiepes ekonomi var när han fick tillfälle att
rakt på sak fråga Gunnar, varför han inte blivit
officer.
</p>

<p>
Det kom sig av en spydig anmärkning från Gunnars
sida om en officer, »som alltid gick omkring
och törstade, för pank att dricka champagne och för
fin att dricka pilsner», som Gunnar uttryckte det.
</p>

<p>
Stråvalls kategoriska syn på tingen förledde honom
till frågan:
</p>

<p>
&mdash; Att du är knekthatare, du som ändå ...
</p>

<p>
Längre halkade han inte åstad.
</p>

<p>
&mdash; Jag sätter det yrket över de flesta andra, svarade
Gunnar Wiepe kort.
</p>

<p>
&mdash; Men du ...
</p>

<p>
&mdash; Ja, just det. Den typen hatar jag innerligt.
Det är den som förstör vårt försvar, förrycker en hel
del folks sociala begrepp och förvirrar hela samhället.
Om jag inte varit utfattig, hade jag blivit sjöofficer
som min far och farfar och farfars far. Infanterist
kunde jag ha blivit, men jag kom ett tidevarv för sent
till världen för det. Just nu skulle man bli den
där Strixtypen, bara därför att visst folk skulle uppfatta
<a id="page-45" class="pagenum" title="45"></a>
en som sådan ... ja, man skulle helt enkelt anlägga
typen bara för att reta pack med den där förvrängda
synen på »militären». Det är värdenas uppochnedvändning
bara som kritik av värdesättningen.
</p>

<p>
Stråvall hörde inte mycket av utläggningen. Han
erfor ett slags njutning. »Gunnar är fattig, hans familj
är fattig», sade han för sig själv upprepade
gånger. Hans leende, som följde hela resonemanget,
blev allt blekare, och det kanske var deras vänskaps
tur, att icke Gunnar såg dödskallegrinet, som satt
kvar över Adrian Stråvalls stelnade drag.
</p>

<p>
&mdash; Nej, till dig som är min uppriktige vän kan jag
säga hur vi ha det ställt, fortsatte Gunnar och såg
halvt uppåt i rymden som alltid vid ett förtroligare
samtal om saker som besvärade honom.
</p>

<p>
Stråvall kände sig på ett sätt lugnad men på ett
annat ökades hans spänning. Han väntade nu närmast
en beskrivning av familjens ekonomiska ställning,
som skulle mana honom till ett diskret erbjudande
att få träda hjälpande emellan.
</p>

<p>
&mdash; Vi ha precis på öret 80,000 kronor att leva av,
det vill säga räntorna på det beloppet.
</p>

<p>
Stråvall nickade utan ord, och de gingo en stund
tysta. Det var ett oanat slag, som kom Stråvalls
hela begreppsvärld att gunga. Han, som själv ansåg
sig vara rik, ägde bara sin mors villa och ett kapital,
som kunde räknas i några få tiondelar av Wiepes.
</p>

<p>
Han måste förkovra detta kapital &mdash; hastigt ...
</p>

<div class="chapter">

<h2 class="chapter" id="chapter-0-6">
<a id="page-46" class="pagenum" title="46"></a>
<span class="line1">KAP. V.</span><br />
<span class="line2">Gentlemän på landet.</span>
</h2>

</div>

<p class="first">
<span class="firstchar">I</span><span class="postfirstchar">ngrid</span> Wiepe skulle måla. Hon hade hela dagen
känt den oro hon alltid erfor, då hon fått en i
sitt tycke lyckad idé. En gammal man sedd från
ryggen skulle stå framför en ung vårutsprucken
björk. Hon hade plockat fram penslar och färger
och spänt upp ett lagom stycke duk. Skisser gjorde
hon sällan.
</p>

<p>
Hela dagen hade hon blivit hindrad att börja,
och nu kom Gunnar in.
</p>

<p>
Det började lida mot skymningen.
</p>

<p>
&mdash; Känner du att det är sommar, Tuttan lilla,
sade Gunnar.
</p>

<p>
&mdash; Ja bevars.
</p>

<p>
Hon slog upp båda sina fönster och satte händerna
i posterna.
</p>

<p>
&mdash; Just det där skulle du måla. Ridrocken klär
dig rasande bra, fortsatte brodern och gick fram och
slog armen om henne.
</p>

<p>
<a id="page-47" class="pagenum" title="47"></a>
Ingrid tog ibland på sig en grön ridrock då hon
målade. Den framhöll hennes figur förträffligt, och
hon var själv i fönstrets inramning verkligen ett
präktigt motiv där hon stod och silhuetterade mot
den ståtliga strömtavlan.
</p>

<p>
&mdash; Varför rider du så sällan nu, frågade Gunnar.
</p>

<p>
&mdash; Ja du, varför rider jag så sällan ...
</p>

<p>
De visste båda varför.
</p>

<p>
Ljudet av musik bortåt Kungsträdgården nådde
dem. Det var en klagande melodi, och cellostämman
följde med som en gråt.
</p>

<p>
&mdash; Hör du violoncellen, sade hon. Den skiljer
sig från de andra. Det är jag ... hela mitt liv är en
melodi spelad på violoncell. Jag kommer att vara
med som cellostämman i kyrkan på min egen begravning ...
</p>

<p>
&mdash; Seså Ingrid, avbröt han. Du behöver komma
ut, det är alltsamman.
</p>

<p>
&mdash; Men du vet ...
</p>

<p>
&mdash; Mycket väl. Det finns i alla fall ett sätt.
Jag kommer så småningom att klara mig mycket
bra på min lön. Om jag nu lånade några tusen av
Stråvall och hjälpte dig i väg, vad skulle du säga
om det?
</p>

<p>
&mdash; Att Stråvall inte är någon fin karl, och att det
vore ytterst pinsamt, om du skulle få obehag ...
</p>

<p>
&mdash; Stråvall är så fin eller ofin, som han kan vara,
för att bara vara en andra generation.
</p>

<p>
<a id="page-48" class="pagenum" title="48"></a>
&mdash; Är han så pass ändå? Jag tycker han verkar
alldeles nyuppkommen.
</p>

<p>
&mdash; Nåja, fadern var sjökapten i alla fall, efter
vad han berättar, och modern var dotter till en musikdirektör.
Och märk att han har <em>ärvt</em> pengarna, som
han har. Dessutom har han hus på landet, och i
morgon reser han och jag dit. Jag skall råda honom
att sälja det och placera pengarna i ett stockholmshus.
Det rådet kan vara värdt ett lån. Förresten
är det ingen fara med Stråvall. Han är bra. Och
Harriet ger mig nog rätt i det också.
</p>

<p>
De skrattade båda i samförstånd, och Gunnar
gick att möta Adrian Stråvall i tamburen ...
</p>

<p>
Alltsedan Stråvall fått en närmare inblick i Gunnars
och hans familjs omständigheter, hade han sökt
utfundera något sätt att ekonomiskt överträffa
Wiepes. Han hade inrotad misstro mot aktier, vilka
hos honom kunde återuppliva den förfäran, med vilken
han en gång som barn sett sina sparpenningar
förvandlas till en sedel. Han hade ryckt och slitit i
sedeln för att avvinna den de slantar den slukat, och
han hade icke givit sig till tåls, förrän han åter satt
framför sin hög av kopparslantar.
</p>

<p>
Det fordrades alltjämt något konkret för att han
skulle vara riktigt med.
</p>

<p>
&mdash; Jobba kan man ju inte göra, hade Gunnar dessutom
sagt en gång. Det var alltså uteslutet.
</p>

<p>
<a id="page-49" class="pagenum" title="49"></a>
Modern hade dessutom allvarligt varnat Adrian
för spekulationer.
</p>

<p>
Och likväl skulle det icke dröja länge ...
</p>

<p>
Det var sommar, och det var nu en gång Stråvalls
farliga tid.
</p>

<p>
Resan till Stråvalls lantställe var beslutad.
Gamla Tilda hade fått order om skjuts och matlagningshjälp,
och hon hade med sitt »tyst, ja ja, men
det är då för galet» förgruvat sig över detta nya bevis
på den Stråvallska utvecklingen.
</p>

<p>
Det var sommar och ängarna doftade av honung.
Från furuskogen nära villan böljade söt, mjuk barrluft;
på kanalen och bortåt insjösystemet fläckade
vita och bruna segel den blå vattenvägen, och båkarna
längs farleden voro nymålade. Över landsvägen låg
ett dimlätt dammstoft i luften. Allt detta var den
atmosfär, som Stråvall andats i barndomen, men som
han nu på senare år vid sina besök i det gamla hemmet
kände som en ny behaglig lukt. Och för första
gången inför vännens beundrande ord om allt detta
vackra, blev han en smula känslosamt berörd av
hemtrakten.
</p>

<p>
Drängen Jakob från marmorbrukets disponentsgård
kom och mötte med skjuts vid stationen. Hans
friska korpralsansikte, som fallit ur Stråvalls minnesalbum,
återtog sin plats och gav påminnelser.
Det var när Jakob var en liten pojke på torpet invid
gården som Adrian Stråvall dränkt hans kaninungar
<a id="page-50" class="pagenum" title="50"></a>
i en vattenspann. En liten fundering åt det
hållet kom att oangenämt beröra Stråvall. Han
kände små ryckningar av äckel vid tanken på de där
ungarna.
</p>

<p>
&mdash; Är Jakob gift nu, frågade han utan att göra
klart för sig tankeövergången från kaninerna.
</p>

<p>
&mdash; Näej, inte än, men ...
</p>

<p>
Kusken gjorde en sväng med piskan åt vägkanten
och såg ut över betesmarken som hörde till gården.
Där gingo vackra feta kor, och där satt en
jänta i en solbacke och gäspade.
</p>

<p>
&mdash; Hm ... kom det från Jakob, men Stråvall
hade olyckligtvis inte sett annat än korna.
</p>

<p>
Olyckligtvis ...
</p>

<p>
Vallmarken, där flickan satt och gäspade i solen,
omgav två sidor av den Stråvallska villan. Han hade
från fönstret till sitt pojkrum kunnat se den gröna
gräsbacke, som kilade upp mot furuskogen och smög
sig in mellan träden, tills den försvann som ett levande
väsen bakom stammarna.
</p>

<p>
&mdash; Ja nu är vi här, sade Jakob och klatschade
till hästarna för att köra fram på gården som herrefolk
i den traditionellt landtliga slutspurten.
</p>

<p>
&mdash; Det ser verkligen riktigt trevligt ut, Adrian,
sade Gunnar Wiepe. Stråvall fäste sig vid att detta
var första gången någon av familjen Wiepe kallat
honom vid hans förnamn. »Vad säger Stråvall»,
<a id="page-51" class="pagenum" title="51"></a>
»tror du Stråvall tycker det» ... det var det vanliga
uttryckssättet.
</p>

<p>
Tilda var ute och välkomnade. Hon stapplade en
smula på stegen och hade blivit så gammal, tyckte
Stråvall. Också detta vidrörde en känslosträng hos
honom. Knappast för Tildas egen del. Han var inte
sentimental på det sättet. Men han kom att tänka
på, att så gammal hade hans mor nu varit, om hon
fått leva.
</p>

<p>
Men Gunnar hoppade med ett stort skutt ur vagnen
och omfamnade Tilda, klappade om henne och
sade vänliga saker, som kom henne att snurra rundt
på ett för henne eget sätt.
</p>

<p>
&mdash; Det är då för galet, det är då för galet, repeterade
hon den gamla läxan och livade upp sig som
en gammal trogen hund, när husbondfolket kommer
hem.
</p>

<p>
Stråvall storskrattade och fann Gunnars välvilja
ytterst skämtsam; han uppfattade den nästan som
spjuveraktig drift med den gamla. Men när Gunnar
efter middagen gick ut med honom utan hatt
var Stråvall nästan orolig att detta brott mot ortens
skick och bruk skulle verka störande bland befolkningen.
Vad som emellertid sedan hände höll på att
göra honom omtöcknad.
</p>

<p>
De voro ute i båt på sjön och fiskade.
</p>

<p>
Gunnar hade haft alla de sensationer som stå att
avvinna ett tjog stora abborrar och några slantgäddor.
<a id="page-52" class="pagenum" title="52"></a>
Den oundvikliga döda punkten hade kommit, och det
fanns inte liv kring krokarna. Solen var på väg ned
bakom en sotsvart ås, vars kantlinje redan låg i förgyllningen.
Skogarna smälte samman i blånande
töcken, och lom började sträcka för natten. Sjön
låg sammetslen utan krusning av vind, men här och
där ringade vattnet ut från löjbettet efter en mal,
från slaggfallet efter svalornas luftlinjer eller från
plasket av en bastant gäddstjärt i vasskanten. Och
inne i vassarna snackade änderna om rådligheten av
en tur på det öppna.
</p>

<p>
Det kom en båt med glada röster och sång. Den
sköt fram från en udde, som om den kommit rakt
ur skogen, nu sedan alla uddar smält samman i kvällningen
till en enda obruten strand.
</p>

<p>
En mandolin föll in, som om ljudet inte hunnit
med sången.
</p>

<p>
Det var en italiensk sång, sjungen av en om inte
vacker så åtminstone frisk kvinnoröst, och en flerstämmig
kör tog upp refrängen, som varje gång
drunknade i skratt.
</p>

<p>
&mdash; Jag tycker det börjar kännas kyligt, sade Stråvall
och knäppte om sig en gammal ytterrock han
släpat med sig.
</p>

<p>
&mdash; Å bevare mig väl, nu blir det ju både varmt
och trevligt, tyckte Gunnar. Det är ju som en majkväll
på Lago di Como.
</p>

<p>
<a id="page-53" class="pagenum" title="53"></a>
&mdash; Ja du har naturligtvis varit på Lago ..., reflekterade
Stråvall.
</p>

<p>
&mdash; ... på Lago di Como kompletterade han försiktigtvis.
</p>

<p>
Hela situationen började besvära honom, men
Gunnar Wiepe var upplivad.
</p>

<p>
&mdash; Känner du det där herrskapet, frågade han.
</p>

<p>
&mdash; Det är disponentens fru och svägerska, förmodar
jag.
</p>

<p>
&mdash; Sväger<em>skor</em> i så fall, det är tre damer.
</p>

<p>
Nu kom båten helt nära. Sången tystnade, och
man iakttog Stråvall och hans sällskap. Naturligtvis
hade Gunnars ankomst bebådats av Tilda. Det
låg ett tydligt närmande i båtens manövrering, fastän
den redan började förlänga avståndet igen. Och så
kom den första hälsningen. Flykt var otänkbar,
eftersom Stråvall icke var simmare. Båtarna närmade
sig åter varandra. Presentation och frågor;
förtjusta blickar från den främmande båten; Gunnar
talade italienska; också här var han situationens
man; Stråvall nästan baxnade; Gunnar visste till och
med vad abborre hette på italienska ...
</p>

<p>
Disponenten ville improvisera en venetiansk fest
på kvällen och det talades om Comosjön och kulörta
lyktor med en stigande livlighet, som kom Stråvall
att hålla sig i relingen. Till all lycka började man
ro mot land. Stråvall fann sig till rätta med disponenten
och resonerade marmorkonjunkturer från
<a id="page-54" class="pagenum" title="54"></a>
tvättstället till graven. Men dessa kvinnor skrämde
honom, inte bara som kvinnor i allmänhet skulle ha
skrämt honom utan på ett sätt, som om han blickat
ned i Vesuvius. De kunde när som helst spruta
eld ... Han hade lagt av ytterrocken igen och fann,
att kvällen icke var fullt så kall som han föreställt
sig. Gunnar hade en märklig förmåga att hålla värme
omkring sig. En och annan gång föll Stråvall in
med en replik, som han dock först balanserade på
tungan. Och han tyckte sig utföra ett halsbrytande
vågstycke, då han djärvdes att mera som ett skämt
föreslå en månskenstur en följande afton.
</p>

<p>
Baron Wiepes besök var en stor händelse för
disponentfamiljens damer. Det hade varit en oändlighet
av frågor då Tilda bebådat sina herrars ankomst.
Därför blev med all säkerhet den fest, som
nu hastigt bestämdes ute på sjön, inte alldeles så
improviserad som kanske det egentliga föremålet för
den trodde. Så mycket bättre för Stråvall! Hans
andra reservation gentemot disponentfamiljen grundade
sig på gammalt groll mellan modern och de
levnadsglada italienska damerna. Hon hade hyst
en bestämd motvilja för dessa damer liksom för kvinnor
i allmänhet, som möjligen kunde ha lust att fånga
hennes son för pengars skull ... eller kanske hon till
och med trott honom vara personligen tilldragande.
Men just nu trodde Stråvall sig vara föremål för
välvilja närmast från disponentens och hans frus sida.
<a id="page-55" class="pagenum" title="55"></a>
Detta berörde honom mera angenämt, och när han
för att vara fullt sig själv mätt dem med sin sociala
måttstock, måste han lyfta dem betydligt över det
plan, där han vid sin avresa från hemmet efter moderns
död lämnat dem.
</p>

<p>
Å andra sidan hade Stråvall, hur mycket han än
umgåtts med Gunnar, aldrig varit tillsammans med
honom i sällskapslivet utanför hans egen familj. Han
tyckte sig förstå, att Gunnar var intresserad av denna
sin nya bekantskap, och det smickrade honom, att det
var <em>han</em> som kunnat sammanföra sin vän med dessa
<em>sina</em> bekanta av värld.
</p>

<p>
Den muntra afton som följde blev därför en
ljuspunkt i Stråvalls liv. Han kunde inte tänka
sig mätt på, att det var han som iscensatt allt detta.
Ännu ett par dagar skulle de vara tillsammans, och
han gjorde ett hastigt överslag över möjligheterna.
En middag skulle man vänta av honom. Den skulle
komma redan följande dag, och han satt på spänn för
att finna det verkningsfulla ögonblicket för att kasta
fram bjudningen. Det föll honom till och med in, att
denna korta samvaro skulle kunna få en mera beständig
betydelse för Gunnar. Hans intresse var ju
ganska märkbart, så som Stråvall såg saken.
</p>

<p>
Men på natten då de båda återvände till villan,
förvånade sig Stråvall storligen:
</p>

<p>
&mdash; Att du inte säljer villan och köper dig ett hus
i Stockholm, sade Gunnar ...
</p>

<div class="chapter">

<h2 class="chapter" id="chapter-0-7">
<a id="page-56" class="pagenum" title="56"></a>
<span class="line1">KAP. VI.</span><br />
<span class="line2">Efter en bättre middag.</span>
</h2>

</div>

<p class="first">
<span class="firstchar">G</span><span class="postfirstchar">amla</span> Tilda var helt enkelt förbluffad över »Stråvallspojken».
Hon hade ju förstått att han blivit
det hans mor menat med gentleman, och det var ju
då i sakens ordning att han hade en adelsman, ja
nära på en greve, till vän, fast aldrig hade hon då
trott, att en sådan skulle komma till fru Cathrina
Stråvalls hus. Men något som var mer än för galet
var, att han kaxat upp sig därhän att bjuda disponentfolket
på middag. Den måltiden blev henne svårsmält.
Det skulle då aldrig ha skett, om hans mor
varit i livet. Och så överdådigt gick det till, att han
utom den lejda kokerskan måste låna disponentens
betjäning. Som det åts och som det dracks, som det
pratades på alla de språk och sjöngs och spelades på
det gamla fina klaveret, fru Cathrinas klaver, som
inte givit ljud ifrån sig på alla dessa år. Och till
på köpet fick Tilda efteråt veta, att det vanhelgats
med att användas som smörgåsbord.
</p>

<p>
<a id="page-57" class="pagenum" title="57"></a>
Det skulle aldrig gå väl för Stråvallspojken, om
han sloge in på sådana vägar ...
</p>

<p>
Middagen var verkligen glad, och det var längesedan
natt, då Adrian Stråvall stolt som en fältherre
efter segerbataljen gick och skådade slagfältet. Hans
leende hade nått sin fullaste bredd. »Där satt Gunnar,
där satt signorita Bianca, där satt disponenten,
och där <em>stod</em> disponenten, när han höll det glänsande
talet för mig» ... Stråvall rekonstruerade hela förloppet.
»Herr notarie, ni har redan slagit alla Brinkebergas
rekord i fråga om avancemang» ... Brinkeberga
hette orten ... »Där stod Gunnar, när han
på sitt obesvärade sätt kastade fram, att disponenten
skulle köpa villan» ...
</p>

<p>
Stråvall skräckte till. Han hade stått och talat
högt för sig själv, men när han sade »köpa villan»,
bullrade det inne i hans mors kabinett vid den
gamla taffeln. Han kände svettpärlor i pannan. Vilket
ögonblick som helst var han beredd att få se sin
mors vålnad. Det skrapade mot golvet. Det gamla
draperiet öppnades, och där kom Tilda, själv som
en vålnad i det vita förklädet.
</p>

<p>
&mdash; Skall herr Adrian sälja villan?
</p>

<p>
Han stod stum inför denna förkroppsligade förebråelse.
Hade blott Gunnar varit inne, skulle han
ha svarat ett kort och bestämt »ja, och Tilda kan
gå och lägga sig nu» ... men Gunnar, ja vart hade
han tagit vägen?
</p>

<p>
<a id="page-58" class="pagenum" title="58"></a>
&mdash; Skulle Tilda ha något emot att flytta till
Stockholm, sade han med sitt stora skratt.
</p>

<p>
&mdash; Å, vad skulle det bli av mig gamla åkerspöke
uppe i Stockholm, suckade Tilda.
</p>

<p>
Hon slog från sig med händerna och gick runt
på en enda punkt.
</p>

<p>
&mdash; Det skulle aldrig fru Cathrina ha tillåtit,
klagade hon gråtfärdig.
</p>

<p>
Nu då Stråvall icke längre var ensam, kände han
sig åter trygg för ett besök av moderns vålnad, och
han sade med återvunnen säkerhet &mdash; men också med
salvelsefull min:
</p>

<p>
&mdash; Jo, det var hennes sista önskan, att jag skulle
köpa ett hus i Stockholm ...
</p>

<p>
Och som för att sona lögnen tillade han:
</p>

<p>
&mdash; ... och skaffa god vård åt Tilda på gamledar.
</p>

<p>
&mdash; Ja, han har då fru Cathrinas goda ögon, sade
den gamla och kom fram och klappade hans hand.
</p>

<p>
Stråvall såg sig generad om i rummen, när han
tyckte sig höra Gunnars steg. Men det var bara gardinen
som fladdrade i ett fönster för nattbrisen.
</p>

<p>
&mdash; Seså Tilda, det skall nog bli bra, sade han
övertygande ... och gamla goda människor bli så lätt
övertygade.
</p>

<p>
Han gick ut på verandan, som låg mörk, och såg
ut över sandplanen. Ett och annat blad prasslade i
syrenhäcken kring gården. Mellan trädens mörka
silhuetter glittrade kanalen som i skimmer av smältande
<a id="page-59" class="pagenum" title="59"></a>
metall. Bortom furuberget, där anstalten låg,
bröt fullmånen fram, röd som en brand i den varma
natten. Efter hand som den steg drogs hela kanallinjen
ut i metallglansen; sjösystemet bort i fjärran
målades i nattens färger. I norr stod himlen ljus och
klar med en aning av glasgrönt. Ett svart moln
strimmade ut sig som en jättestor fladdermus. Det
kanske var ett åskmoln. Luften kändes honom kvalmig
där han stod på verandan, värmd av vinet och
upprörd av tanken på en möjligen förestående stor
förändring. En lätt vindfläkt utmed väggen kom
jasminbuskarna att röra på sig. De vita blommorna
lyste nästan röda mot honom. Doften gjorde honom
ängslig. Han kom att minnas de tre berberisbuskarna
på andra sidan villan och gick ut för att se,
om de ännu funnos.
</p>

<p>
Men vid knuten blev han stående stilla lyssnande.
Från någonstans, om fjärran eller nära kunde
han icke bedöma, kom ljudet av röster. Han tog ett
steg fram, och ljudet försvann, han tog ett steg tillbaka,
och det hördes åter som en viskning. Sommarnatten
är full av nycker. Kanske kommo rösterna
från andra sidan kanalen. Han ryste till. Där låg
den stora stenbyggnaden inom vars murar så många
underliga människoöden förts samman till sista akten
i dramat. Men det var likväl på ett sätt lugnande
att se den gamla byggnadsprofilen. Den hade alltid
<a id="page-60" class="pagenum" title="60"></a>
givit honom trygghet &mdash; det hade en gång varit hans
bästa reträtt ...
</p>

<p>
Var det inte Gunnars röst han hörde? Men lika
hastigt var den förbytt till en kvinnas dämpade
skratt ...
</p>

<p>
De tre berberisbuskarna stodo där i blomning.
Den fräna lukten hade en säregen kittling åt hans
näsa. Han andades in den men gick hastigt tillbaka
till verandan.
</p>

<p>
Vart hade Gunnar tagit vägen?
</p>

<p>
Skulle han sälja villan?
</p>

<p>
Hade disponenten menat allvar, då han sade sig
reflektera?
</p>

<p>
Den ena frågan följde den andra, och han fick icke
svar på någon. För övrigt dröjde ingen av dem för
att invänta ett svar. De jagade varandra. Men
ständigt återkommo de båda huvudfrågorna: Skulle
han sälja villan, och: var fanns Gunnar? Det var
som om dessa frågor stått i något mystiskt sammanhang
i hans inre. Om han sålde villan, skulle han ha
möjlighet att köpa ett stenhus i Stockholm. Det skulle
kunna stiga i värde. Han skulle sälja och köpa ett
större. Sälja och köpa hus efter hus, bli rik ... bli
rik ... Det gick en ilning genom honom. Hjärtat
slog tungt. Pengar, pengar!
</p>

<p>
&mdash; Pengar!
</p>

<p>
Han sade ordet högt och gjorde omedvetet en rörelse
med den ena handen över den andra som om
<a id="page-61" class="pagenum" title="61"></a>
han smekt något. Men han blev varse rörelsen och
ryste till vid den. Det var en egendomlig lockelse i
denna handrörelse. Han måste göra om den om och
om igen, varje gång upprepande ordet pengar med
en liten rysning.
</p>

<p>
Adrian Stråvall övertygade sig om att han var
ensam. Han hade inga bestämda tankar, erfor blott
en stigande känsla av njutning, och med den ville han
vara ensam. Det var något som han ville förena sig
med, ett själiskt eller osjäliskt väsen, vad det nu var.
Han ville vara ensam och smeka sig in i detta obestämbara,
som kom honom att rysa ... men i samma
andedrag var den andra frågan framme: Var kunde
Gunnar vara? Var han ensam med någon av damerna,
ja i så fall naturligtvis med den yngsta av dem.
</p>

<p>
I detta ögonblick förstod Stråvall så väl sin vän.
Han ville ju själv just nu vara ensam med något som
inte precis var han själv men heller inte något alldeles
främmande, en känsla, en aning eller ett nära
väsen. Han måste bestämt sälja villan och köpa hus,
sälja igen och köpa, bara sälja, bara köpa och sälja
och bli rik. Pengar ...
</p>

<p>
Nej, det var väl vinet som jagade upp honom. Bestämt
var det vinet. Han var inte van vid det. Det
hade blivit många skålar och många glas. Nu först
började han känna verkan. Han var nästan generad
över, att han låtit sina tankar fara vill, ty det kunde
ju knappast vara en känslosak. Men pengar vore i
<a id="page-62" class="pagenum" title="62"></a>
alla fall just vad han skulle behöva för att riktigt
känna att han levde. Han hade bara inte funderat
så starkt på detta förr. Det fanns ju pengar närmare
honom än han tänkt.
</p>

<p>
Den korta sommarnatten började åter blekna. När
han märkte detta, gick han in. Gunnar var fortfarande
borta. Han ville inte sätta sig och vänta ut honom,
men inte heller kunde han förmå sig att gå till
sängs. Från fönstret i det lilla kabinettet kunde han
se att gräsbacken, som kilade upp mot furuskogen i
betesmarken, började få igen sin gröna färg från
nattens mörker. Han satte sig att se ut och önskade
att något skulle hända. Vad som helst egentligen ...
</p>

<p>
Stadgade tankar övergingo till fantasier, fantasierna
till drömbilder, och bland dem svävade Ingrid
Wiepes gestalt förbi honom. Han såg ett blekt fint
ansikte med två röda starkt begränsade fläckar på
kinderna, ett par stora mörka ögon, dockrunda och
med starkt markerade, strimsmala ögonbryn. Det låg
något blått över tinningarna, och pannan välvde hög
upp under det svarta håret, som gick ned i en distingerad
flik. Hon stod levande framför honom och
sade: »Ni är inte kvinnohatare ni» ...
</p>

<p>
Och så var bilden borta. En kobjällra pinglade
i den gröna backen. Solen sken och fåglarna kvittrade
i trädgården.
</p>

<p>
Bland de girigt betande korna var en flicka i blårandig
kjol och vit tröja. Hon stod i solen och sträckte
<a id="page-63" class="pagenum" title="63"></a>
på sig och såg yrvaken ut. Daggdiamanterna
glittrade på den silvergrå spindelvävsmattan omkring
henne. Men där korna betade sig fram, blev det mörkare
stigar i gräset. Hon stod uppe i kilen av gräsbacken,
just där skogen slöt till på båda sidor. Tofflorna
slog hon ihop som för att värma fötterna, och
de bara benen lyste bruna i solskenet.
</p>

<p>
Adrian Stråvall kände sig en smula frusen och
gick in genom rummen. Han slog upp ett glas konjak
åt sig och drack ... Månntro Gunnar hade kommit?
Han smög tyst till hans sovrum och öppnade
dörren. Gunnar låg i sin säng och sov. Han sov
leende tyckte Stråvall. Varför log han i sömnen?
</p>

<p>
Klockan pekade ännu på natt efter borgerligt
mått. Ingen människa mer än flickan i betesmarken
tycktes vara vaken. Stråvall smög genom rummen
och ut på gården. Utan att reflektera gick han genom
trädgården, in i skogen och dold av träden längst
upp i backen och stannade bakom en fur helt nära
flickan. Hon tog upp ett vallspö från marken och
slog med det okynnigt i gräset och småbuskarna, och
så kom hon in bland träden. Stråvall kände lust att
fly bort, men det skulle icke kunna ske utan att hon
upptäckte honom, och hon närmade sig trädet. Han
var het i kinderna, het kanske också i blodet av vinet,
den oroliga slummern i stolen, fantasierna, drömbilderna
och konjaken, som han stjälpt i sig. Han
kunde icke förmå sig att röra en lem, fastän han befallde
<a id="page-64" class="pagenum" title="64"></a>
sig själv att gå, att springa &mdash; även om han
skulle upptäckas &mdash; för att fly detta känslotvång,
som överväldigade honom, och som var alldeles nytt
och oupplevat.
</p>

<p>
I ett ögonblick snuddade flickan nästan vid honom,
när hon häpen blev honom varse. Han tog ett
vansinnigt grepp om henne och ville hålla henne
kvar ...
</p>

<p>
Darrande, skälvande som i frossa och jagad av
hemska skräckbilder flydde han bort genom skogen
åt ett annat håll och fortsatte att springa, tills han
nådde villan på en omväg.
</p>

<p>
Det var inte långtifrån att han sökt springa in
genom grinden till den stora anstaltens inhägnad ...
men grinden var väl ännu stängd. Ingen människa
var synlig. Han hastade upp på sitt rum, slängde
av sig kläderna, kröp ned i sin bädd och försökte
övertyga sig, att han legat där hela natten.
</p>

<p>
Om en stund &mdash; eller kanske det var några timmar
senare &mdash; kom Tilda in med te. Hon slog upp alla
fönster i rummet som hon alltid brukat förr, och det
sjöng in av binas surr, fågelkvitter och alla sommarens
ljud. En ljum luftström förde med sig doften
från jasminerna, och Stråvall kände äckel.
</p>

<p>
&mdash; Har herr Adrian sovit gott i natt, frågade
Tilda.
</p>

<p>
Han såg misstänksamt på henne över lakanspetsen.
</p>

<p>
<a id="page-65" class="pagenum" title="65"></a>
&mdash; Jo tack. Vill Tilda säga till om skjuts. Vi
reser i dag.
</p>

<p>
Hon suckade djupt.
</p>

<p>
&mdash; Herr Adrian kunde behövt unna sig någon
tids vila.
</p>

<p>
&mdash; Nej, Tilda förstår jag måste ju sköta mitt
arbete.
</p>

<p>
&mdash; Då ämnar herr Adrian kanske inte sälja huset?
</p>

<p>
Han hade så när glömt detta. Den saken måste
ju ordnas borta hos disponenten. Men han hade ingen
lust att visa sig där. Möjligen kunde affären göras
upp per post. Huset måste säljas. Det var förutsättningen
&mdash; och dessutom skulle han aldrig mera
vilja komma hit igen.
</p>

<p>
&mdash; Det blir nog bra med den saken Tilda, sade
han lugnande. Tilda skall få komma till Stockholm ...
ja, jag skall komma hit och hämta Tilda.
</p>

<p>
Ett par timmar senare sutto Gunnar och Adrian
i vagnen på den dammiga landsvägen. Solen sken
över sädesfälten, betesmarken och vattnen som glittrade
långt bort genom landskapet. Stråvall kände
sig bättre till mods nu, när han var på väg att lämna
hembygden. Han fick lust att säga något vänligt
till kusken, som satt och småflinade av pur livsglädje.
</p>

<p>
&mdash; Hur är det, är Jakob gift nu, frågade han.
</p>

<p>
Hans tanke hade okontrollerat växlat in på ett
gammalt spår.
</p>

<p>
<a id="page-66" class="pagenum" title="66"></a>
&mdash; Nähää, det är jag inte än, svarade Jakob släpigt
och godmodigt, som om han tagit frågans upprepning
som ett skämt.
</p>

<p>
Drängen gjorde en sväng med piskan och såg upp
åt beteshagen. Stråvall följde hans blick.
</p>

<p>
&mdash; Framemot hösten skall det väl smälla till och
bli gifte av förstås, sade Jakob.
</p>

<p>
Stråvall var förvirrad och sökte finna ett annat
ämne.
</p>

<p>
&mdash; Se nu vinkar hon, sade Jakob och saluterade
med piskan mot flickan i skogsbacken.
</p>

<p>
Men Stråvall såg nervöst bortåt den stora anstalten,
som började försvinna bakom skogen ...
</p>

<div class="chapter">

<h2 class="chapter" id="chapter-0-8">
<a id="page-67" class="pagenum" title="67"></a>
<span class="line1">KAP. VII.</span><br />
<span class="line2">Drivhusblommor.</span>
</h2>

</div>

<p class="first">
<span class="firstchar">F</span><span class="postfirstchar">amiljen</span> Wiepes umgänge bestod av olika kategorier
bekanta, karakteristiska för de familjemedlemmar
till vilka de voro närmast knutna.
</p>

<p>
Gamla friherrinnan besökte sina vänner eller såg
dem hos sig vid tedags, då det även kunde drickas ett
glas madeira, och dryftade med dem traditionens förfall
och tidevarvets allt konsumerande anda.
</p>

<p>
Gunnar hade en liten vänkrets av ungherrar, med
vilka han red, gick på teatern eller spelade bridge.
Utanför dessa bildade Adrian Stråvall ett slags särklass.
Dessutom umgicks Gunnar i en del familjer,
där han var eftersökt av olika skäl. Han hade alltid
några middagsbjudningar att välja på, när han letade
genom sin promemoria.
</p>

<p>
Harriet hade sitt speciella umgänge inom den högre
societén, där hon samlat sina vänner kring allehanda
ideella strävanden. Hon tillhörde dessutom
ett stort antal milda stiftelser med namn som angåvo
<a id="page-68" class="pagenum" title="68"></a>
en social strävan, såsom »Sommarsol åt de små»,
»Axplockerskorna», »Sällskapet Myosotis» och »Föreningen
Samhällsnit». Själv hade hon funnit intresse
också i teosofien och häri i viss mån haft stöd av sin
moder. En tidigare planerad resa till Point Loma
hade emellertid avstyrkts av Gunnar, och Harriet
hade tröstat sig med att bliva medlem av en liten
mera exklusiv sammanslutning »Lotusknoppen», vilken
också omhuldade små barn, dock icke fattiga.
</p>

<p>
Alla dessa Harriet Wiepes föreningar och sällskap
voro grundade på vackra tankar och idéer. Då
och då inberättades till sammanträdena någon erfarenhet
ur <em>verkligheten</em>, och stundom hade någon medlem
i uppdrag att förhöra sig hos församlingarnas
diakonissor om hjälpbehoven av olika slag.
</p>

<p>
Sommaren var visserligen overksamhetens tid i de
flesta av dessa sällskap, eftersom medlemmarna »åtnjöto
vila» vid badorter eller på sina lantställen. Men
det var sådana tider, att även under sommaren en stor
del av dem vistades i huvudstaden.
</p>

<p>
Och nu en dag hade en av medlemmarna bragt till
liv en fråga, som skulle komma föreningen Samhällsnits
grundvalar att vackla. Det var en medlem som
egentligen icke förut visat sig aktiv i verksamheten,
vilken i sig själv för övrigt knappast var aktiv, då
den inskränkte sig till att inhämta och bland medlemmarna
sprida upplysningar om sociala förhållanden.
Hon sade sig ha kommit underfund med ett socialt
<a id="page-69" class="pagenum" title="69"></a>
missförhållande. Redan denna uppgift hade väckt
sensation bland föreningens medlemmar, som hittills
icke funnit anledning klaga över den bestående samhällsordningen.
Man hade kommit samman, och platsen
hade varit familjen Wiepes salong. Knappast
under säsongen hade föreningen varit mera talrikt representerad.
</p>

<p>
»Det har nyligen timat ett dödsfall under upprörande
omständigheter», började talarinnan, och tystnaden
var mäktig. »En ung gift kvinna hade tillgripit
en förtvivlad utväg för att icke förverka det hyreskontrakt,
enligt vilket familjen skulle bliva sin
bostad förlustig, om ... den ökades.»
</p>

<p>
Eftersom sammanträdet var konfidentiellt, kunde
också detaljerna upptagas till behandling.
</p>

<p>
»Det råder bostadsbrist nu», fortsatte anförandet,
»och en del hyresvärdar kunna påtvinga den
bostadsbehövande de skamligaste villkor.»
</p>

<p>
Från flera håll protesterades, men talarinnan
fortsatte energiskt:
</p>

<p>
»Detta har dock hänt. Vad jag vill bringa till
föreningens eftertanke är följande: Det är i vårt
land förbjudet att utan särskilt tillstånd sälja en
enda droppe vin eller pilsnerdricka eller en enda cigarrett,
men vem som helst får här i landet driva handel
med människohem.»
</p>

<p>
Frågan väckte en hetsig debatt.
</p>

<p>
Harriet Wiepe var blossande röd och djupt indignerad.
<a id="page-70" class="pagenum" title="70"></a>
Det var helt enkelt <em>shocking</em> att komma upp
med ett sådant ämne i en städad förening. Hon tänkte
på den höga sociala institutionen där hennes bror
satt, och där dennes vän Adrian Stråvall kanske redan
denna höst eller nästa vår skulle komma att bekläda
en framskjuten post. Denna institutions blotta
tillvaro vore en garanti mot möjligheten av något så
oerhört som vad denna dam berättat. Helt säkert
skulle Stråvall veta bättre besked, ty en sådan sak
måste ju ha undersökts. Nu voro hennes bror och
vännen visserligen borta på landet i dennes hem,
men säkert skulle de vid återkomsten kunna reducera
uppgiften till något alldeles oväsentligt. Dessutom
hade föreningens stadgar ingenting att säga om dylika
frågors behandling.
</p>

<p>
När hon funderat en stund begärde hon ordet:
</p>

<p>
&mdash; Det är inte för att ondgöra oss över påstådda
sociala missförhållanden, som vi ha en förening, och
stadgarna bestämma ganska uttryckligt de frågor,
vilka vi ha att ägna vår hjälpverksamhet. Jag tvingas
därför att som min mening ange, att denna fråga
hör till en agitationsklubb av pigor. De personer,
som äga hus i samhället, betala skatt till samhället
och göra därigenom sin plikt. Om de icke äro redbara,
betala de icke sin skatt och få då samhällets
straff. Om de äro redbara, föreslå de icke sådana
kontrakt.
</p>

<p>
Harriet Wiepe satte sig under en storm av bifall.
</p>

<p>
<a id="page-71" class="pagenum" title="71"></a>
&mdash; Fullt logiskt och klart!
</p>

<p>
&mdash; Votering ...
</p>

<p>
Den gamla damen, som bar sorgdräkt, beklagade
att hon missuppfattat föreningens mening, och att hon
efter detta komme att bilda en agitationsklubb för
pigor, varpå hon avlägsnade sig. Föreningen beslöt
att »för sin del draga ett streck över detta oangenäma
intermezzo», varefter man åtskildes i bästa sämja.
</p>

<p>
Harriet Wiepe var mycket illa berörd av vad som
passerat. Hon gick till sitt skrivbord och gjorde en
anteckning i dagboken, varefter hon tog fram föreningen
Samhällsnits matrikel, vilken hon omhänderhade
i egenskap av kassör, samt beredde sig att stryka
namnet på den olämpliga medlemmen.
</p>

<p>
Hon stelnade nästan till, när hon på matrikelbladet
som närmaste namn fann damens nyss avlidna
dotter. Denna hade varit gift icke fullt ett år ...
Hon skyndade till telefonen ivrig att göra en fråga
och kanske att begära sin ursäkt, men det uppringda
numret svarade inte. Och kanske det var bäst.
</p>

<p>
Just då anmälde husjungfrun ett par gäster:
</p>

<p>
&mdash; Fröken Tedelius och ingenjör Hjelm.
</p>

<p>
&mdash; Aha ja, Hervor har ju gått och förlovat sig.
</p>

<p>
Det var ingen mera intim bekantskap, men dock
sådan att en förlovningsvisit var på sin plats. Harriet
och Hervor hade varit skolkamrater, och Gunnar
hade umgåtts i Folke Hjelms föräldrahem.
</p>

<p>
I en hast var den Wiepeska salongen förvandlad
<a id="page-72" class="pagenum" title="72"></a>
från mötesplats till familjecirkel. Harriet hade för
en stund sedan skjutit det förfärliga ämnet så långt
bort, att hon nästan fick en elektrisk stöt, då gamla
friherrinnan frågade:
</p>

<p>
&mdash; Har ni ännu börjat att fundera på våning?
Det är visst ganska svårt i dessa tider.
</p>

<p>
Men de båda barnen voro alltför nyförlovade för
att ännu ha gjort bekantskap med några kvistigare
framtidsproblem. Om ett halvår skulle de gifta sig,
så mycket var i alla fall ganska visst. Och visitsamtalet
hoppade ur det besvärliga spåret. De båda
nyförlovade hade brått, skulle Östermalm runt före
skärgårdsbåten. De njöto så obeskrivligt av sin visitrond.
Det var så bedårande att få gå omkring och
visa att man höll av varandra. Om ett halvår skulle
de ha ett eget hem.
</p>

<p>
Naturligtvis.
</p>

<p>
Som alla andra.
</p>

<p>
Varför skulle icke de finna en vrå?
</p>

<p>
Folke hade, den enda gång lektor Tedelius talat
om svårigheterna att finna en bostad, på skämt sagt,
att det vore tillräckligt för dem om de finge lektorns
övre våning, som ju skulle kunna avskiljas. Där var
kök och två rum. Men det var ju bara skämt. Naturligtvis
måste ju lektorn med sin stora familj ha
alla åtta rummen ... Det skulle se illa ut att tränga
in sig så där ... Ja, tanken var alltför absurd, och
Folkes yttrande hade också uppfattats som ett skämt.
</p>

<p>
<a id="page-73" class="pagenum" title="73"></a>
Harriet Wiepe kände sig bättre till mods nu. Det
obehagliga intrycket var utplånat av ett angenämt.
Och inte heller föll det henne in att ringa upp den
gamla damen och allra minst att bedja om ursäkt. Dessa
unga glada människor skulle icke kunnat ha en så
förhoppningsfull syn på framtiden, om verkligheten
erbjöde någon grund för den exalterade damens
skräckbilder.
</p>

<p>
Senare på eftermiddagen skulle Gunnar komma
tillbaka, och Harriet kände av någon anledning lust
att vara honom till mötes. Hon gick därför ut på sin
middagspromenad. Egentligen hade hon velat bära
en av sina älsklingsblommor, en enda av det orchisknippe
som nu stod inne i hennes systers fönster,
men hon hade inte heller velat beröva sin syster någon
av dem. Kanske hon också skulle ha avstått helt
från tanken, om hon närmare analyserat den. Stråvall
hade en gång sagt, att han i dessa blommor hade
sina bästa vänner. Om hon nu bure den, kunde
han ... nej, vad kunde han ... han var ju inte inbilsk,
brydde sig inte alls om, vad en flicka tänkte,
och för övrigt tänkte hon icke i den riktningen. Hon
hade under deras bekantskap tyckt sig finna så
många fina drag hos den unge mannen, ädla drag,
som kunde vara själsbesläktade med hennes egna ...
I själva verket hade hon alldeles glömt bort, att Stråvalls
intresse för de där blommorna yppat sig först
sedan hon själv sagt att hon tyckte de påminde om
<a id="page-74" class="pagenum" title="74"></a>
gråtande barn ... Dessutom hade Stråvall den gången
trott, att det var fråga om en helt annan art av detta
förunderliga släkte.
</p>

<p>
De blommor som stodo inne i Ingrid Wiepes rum
voro nyckelblomster. Hon älskade också dessa nordiska
blommor, men hon kände i sitt blod ett rus av
välbehag inför en tropisk orkidé. Hon trodde, att
dessa blommor kysste varandra, och att de i kyssen
symboliserade två levande varelsers högsta fulländning
av sällhet. Underliga nyck, som gjorde dem till
kalla parasiter, när deras blommor symboliserade
varmt rött blod, klappande pulsar, ja, ett sakrament.
Deras fattiga nordiska släktingar voro verkligen gråtande
barn.
</p>

<p>
Hon hade arbetat på sitt rum hela dagen. Ingenting
annat än en lång resa bort från allt känt och sett
skulle ha kunnat locka henne ut. Men hon visste ju,
att hon inte skulle ha råd ... och Gunnars förslag ...
ja ... Hon ville leva, om än bara för ett ögonblick,
just så som hon drömt sig alla drömmars uppfyllelse,
och hon hade alltid fordrat fullkomligheten. Men
vad hon hittills upplevt borta eller hemma, hade endast
för henne tett sig som ett komediantspel. Hon
hade velat älska en människa, som skulle älska henne
så som hon tänkt sig kärlek. Men inom sin samhällsklass
hade hon mött fraserna och figuranterna,
utom den hade hon mött missuppfattningen och tölparna.
</p>

<p>
<a id="page-75" class="pagenum" title="75"></a>
Hela dagen hade hon arbetat ... till det ögonblick,
då hon hörde husjungfrun anmäla Folke Hjelm och
hans fästmö.
</p>

<p>
Då hade hon stängt sin dörr.
</p>

<p>
En gång hade hon i Folke Hjelm sett sina drömmars
man. Hon var konstnär ... åtminstone hade
hon konstnärsblod och hon hade sett honom med det
jublande rus i alla sinnen som blott konstnären kan
erfara, då han ser sin dröm förverkligad, förkroppsligad.
</p>

<p>
Men ingen visste, och för ingen skulle hon säga
det. Konvenansen lade så många hinder i vägen, eljest
skulle hon kanske en gång själv räckt ut sin hand
efter det hon trodde vara fullkomligheten.
</p>

<p>
Som det nu var, kände han henne knappt ...
</p>

<p>
Ingrid satt och såg sina nyckelblomster fälla frömjölet
på fönsterbrädan. En dag till och de skulle
vara döda. Dessförinnan skulle hon dock kasta bort
dem. Det var hennes lilla sentimentalitet i fråga om
blommor, att de icke finge visa sig för henne i förnedringen.
</p>

<p>
Om bara ett bi komme och smekte deras frömjöl,
toge något med sig ut till nytt liv. All denna härlighet
hade ju ingen mening. Grymma liv.
</p>

<p>
&mdash; Å du grymma liv, sade hon högt och kramade
om den kalla kristallvasen.
</p>

<p>
Hon fick se sitt ansikte i fönstret. Hon visste
att hon var vacker, att hon åtminstone betraktades så,
<a id="page-76" class="pagenum" title="76"></a>
att hennes utseende i varje fall skilde henne från de
flesta, ja allt det där ... spegelbilden förargade henne.
Hon öppnade fönstret.
</p>

<p>
Nu kanske ett bi eller en fjäril kunde fladdra in.
Luften var ju full av liv. Blommorna väntade. Frömjölet
föll och föll på fönsterbrädan.
</p>

<p>
Hon lutade sig ut genom fönstret, och hörde surret
av insekter i luften. Men alla hade sina mål.
</p>

<p>
Nere på gatan fick hon se Adrian Stråvall slinka
in genom porten. Hon såg mot den blåa himlen där
uppe och log.
</p>

<div class="chapter">

<h2 class="chapter" id="chapter-0-9">
<a id="page-77" class="pagenum" title="77"></a>
<span class="line1">KAP. VIII.</span><br />
<span class="line2">Herr Stråvalls kallelse.</span>
</h2>

</div>

<p class="first">
<span class="firstchar">N</span><span class="postfirstchar">är</span> Gunnar och Adrian på hemresan sutto i var
sitt fönsterhörn på tåget, växlades icke många
ord mellan dem. Gunnar rökte cigarrett på cigarrett
och stack då och då en i handen på sin vän, som
också mottog tändstickan och tände utan att tacka
för elden. Han hade sett detta på filmen, eller varifrån
nu detta pantomima uttryck för belevenhet hade
sitt ursprung. Gunnar fäste sig i regel vid dylikt
men var alltför bekväm av sig för att anmärka. Han
mådde bra och skulle ha velat fortsätta resan ut i
världen igen. Denna alltid otillfredsställda reslust
var något som han hade gemensamt med Ingrid.
De förstodo varandra bäst av syskonen, även om de
hade sin motsättning. Gunnar tog livet som det var
och hoppades inte på något bättre. Han tog de äventyr
han mötte som vardagsavbrott och kunde ibland
smått skämta med systern för hennes dröm om fullkomligheten.
Men han lyckades aldrig övertyga henne
<a id="page-78" class="pagenum" title="78"></a>
om att de i själva verket hade samma natur med
den skillnad som ligger mellan man och kvinna. Hennes
invändning var alltid: »Du går och slickar daggdroppar
och blir aldrig otörstig, jag letar efter källan,
där jag kan doppa ned huvudet och dricka.» Han
beundrade sin syster för hennes intelligens och för
hennes helgjutna karaktär och icke minst för hennes
sätt att kunna förbrylla männen. Han smålog vid
tanken på vad hon berättat om Stråvall, när hon kommit
honom att så när tappa fattningen inför hennes
lilla tavla Daphne. Hon lekte skoningslöst med män,
som hon såg sig behärska.
</p>

<p>
Mitt under dessa funderingar utbrast Gunnar
oväntat:
</p>

<p>
&mdash; Förresten är det ju ingenting som hindrar, att
du köper huset där vi bor.
</p>

<p>
Det träffade mitt i tavlan. Stråvall satt just och
gjorde upp sina närmaste planer.
</p>

<p>
Stråvall log. Eftersom han kände sig avslöjad
blev leendet ett skratt.
</p>

<p>
&mdash; Jag skulle hyra ut till dig och din familj,
hahaha.
</p>

<p>
&mdash; Visst sjutton, och vi skulle naturligtvis få en
vänskapligt avrundad hyra.
</p>

<p>
Stråvalls munterhet blev bullersam. Han var
rädd att Gunnar menade allvar.
</p>

<p>
Men Gunnars nästa tanke öppnade en ny möjlighet.
</p>

<p>
<a id="page-79" class="pagenum" title="79"></a>
&mdash; Ja, gör du inte det, får du finansiera en utlandsresa
för Ingrid och mig till vintern.
</p>

<p>
Just detta tilltalade Adrian Stråvall. Att få
låna ut penningar och binda sin vän hade många
gånger föresvävat honom som ett slags förstärkt sesam
vid Wiepes port.
</p>

<p>
&mdash; Jag tar frågan som ett skämt, men om du vill
göra allvar av den, så vet du ju, att du kan lita på
mig.
</p>

<p>
&mdash; Nå, då far jag väl en gång i vinter. Man
trivs så bra i Sverige om vintern, när man kan resa
därifrån.
</p>

<p>
&mdash; Det är förresten inte därmed sagt att man reser,
tillade han för sig själv, och samtalet domnade av.
</p>

<p>
Stråvall slets mellan två tankevägar. Den ena
var ytterst pinsam för honom. Hur skulle han göra
upp försäljningen av villan och flyttningen av de inventarier
han ville ha kvar &mdash; bland dem gamla Tilda
&mdash; utan att behöva resa tillbaka till Brinkeberga?
Eller borde han rentav resa dit på höstsidan för att
möta alla eventualiteter? Det ena kunde vara lika
klokt som det andra kunde vara oklokt. Den där
episoden med vallflickan generade honom. Men samtidigt
tyckte han sig ha vunnit en viss triumf. Han
var också mycket nöjd med att han givit drängen
Jakob en hel tia i drickspengar vid stationen. Så
mycket hade han inte fått den gången det gällde kaninungarna.
Då hade Adrian skräckslagen flytt
<a id="page-80" class="pagenum" title="80"></a>
inom anstaltens område, satt sig på en sten och läst
sin bön:
</p>

<div class="poem-container">
  <div class="poem">
    <div class="stanza">
      <p class="verse">Gud, som haver barnen kär,</p>
      <p class="verse">se till mig, som liten är.</p>
    </div>
  </div>
</div>

<p class="noindent">
Kaninungarna voro inga barn, och den gången
hade Gud sett till honom. Jakob hade fått tjugufem
öre.
</p>

<p>
Det vore nog säkrast att resa till Brinkeberga och
göra upp affärerna med tiden. Med pengar skulle
han kunna ordna det ena och det andra. Han var ju
gentleman.
</p>

<p>
Den andra tankevägen var behagligare. Han
skulle nu planera sitt husköp i Stockholm. Det var
just rätta tiden. Statistiken, som han fullt behärskade,
visade att folkmängden ökades och bostadsutrymmet
minskades. Detta vore en säker grundval
för säkra affärer. Han skulle själv kunna bestämma,
vilka som skulle få bo i hans hus. Det skulle vara
rikt folk, äldre, stabila och beprövade hyresgäster.
Sedan skulle han sälja. Med sådana levande inventarier
skulle husen stiga. Själv skulle han inte höja
hyrorna över en viss gräns. En gentleman bara förberedde
och planerade och tog in vad han sått, men
den som köpte huset skulle kunna höja hyrorna. Det
skulle vara korta och stora affärer. De andra finge
syssla med småplocket. Själv hade han genom sin
verksamhet kännedom om stadens möjligheter. Han
hade tillgång till allehanda papper och handlingar
<a id="page-81" class="pagenum" title="81"></a>
och skulle kunna skaffa alla dokument av betydelse.
Även skulle han kunna göra sig underrättad om stadens
vidare utvecklingsplaner, gatuprojekt, spårlinjer
och sådant. Det fanns generaler, grevar och byråchefer
före honom som gjort affärer i hus. En gentleman
kunde göra dessa affärer. Det var ingen stämpelskatt
för sådant. Inte en enda aktie kunde säljas
på börsen utan skatt till staten, men här fanns det
mellanhandsvägar undandragna all kontroll. Ingen
firma behövde registreras, inga böcker föras, han
skulle kunna bestämma och regera oberoende av alla
lagar och förordningar som en av medeltidens feodalherrar.
Och detta var möjligt i en tid, som man kallade
demokratisk!
</p>

<p>
Herr Adrian Stråvall skrattade åt ordet demokratisk.
Just detta tidens drag, rusningen i fårskock
på en paroll, efter ett mål uppe i det blå, lämnade
fältet fritt på mellanregistret för den som skickligt
ville använda möjligheterna.
</p>

<p>
Det fanns mycket penningar att göra här, och tiden
kom varje hus att mogna som en frukt, ur vilken
kunde pressas gyllene saft. Medan demokratien gick
fram över alla värden på samhällets yta och skalade
frukterna, skulle Adrian Stråvall vara sin egen demokrati
och gå fram på djupet i samhället. Någon
gång i framtiden skulle kanske dessa vägar stängas,
och det gällde att passa på tillfället.
</p>

<p>
»Konsumtionstidevarvet!»
</p>

<p>
<a id="page-82" class="pagenum" title="82"></a>
Varifrån fick han detta ord?
</p>

<p>
Där var ju den rätta historiska beteckningen för
en tid, då ingenting nytt produceras, då allt förbrukas,
människor, kultur och tradition. Adrian Stråvall
skulle i det tysta vara en exponent för sin tid.
Han skulle svinga sig upp, liksom massorna på sin
politiska front svingade sig upp över ytan i solen, efter
att först ha legat i svarta jorden och tjänstgjort
som rötter. Det gällde bara att hugga för sig av den
befintliga upplagsnäringen, den skulle väl räcka för
en generation eller så. Sedan finge rötterna åter söka
sig ned i jorden och börja producera.
</p>

<p>
Stråvall var fullt på det klara med att han kommit
till sin fulla utveckling just i rätt tid för att
kunna draga nytta av sina inre förutsättningar.
</p>

<p>
Vid stationen var Harriet Wiepe sin bror till mötes.
Detta förvånade Stråvall, eftersom de båda
syskonen oftast brukade gnabbas. Han kunde inte
förstå att skilja på meningar och känslor, eftersom
han själv indelade sina känslor för andra efter gemenskapen
i uppfattningar i allmänhet.
</p>

<p>
&mdash; Jo, jag kom att tänka på en sak vid ett sammanträde
i dag, sade Harriet. Hur är det, får vem
som helst utan vidare köpa hus och hyra ut till
andra?
</p>

<p>
Det stack till i Stråvall. Han fann frågan alltför
dramatiskt tillstötande för att vara född av en
slump och såg vädjande på Gunnar, som svarade:
</p>

<p>
<a id="page-83" class="pagenum" title="83"></a>
&mdash; Nej, det är bara socialt intresserade, sådana
som du, Harriet, och Adrian.
</p>

<p>
&mdash; Nej, nu vill jag att någon skall svara. Hur
är det Strå... Adrian?
</p>

<p>
Det var så nyss de kommit överens att säga dopnamn,
att den i familjen inrotade benämningen Stråvall
satt kvar.
</p>

<p>
&mdash; Jag förmodar, att den som får ämbetet också
får gåvan att handha det, sade han bakom ett leende.
</p>

<p>
&mdash; Ja, det skulle jag tro. Och det är naturligtvis
inte möjligt nuförtiden att föreskriva vilka lagar som
helst för hyresgästerna i ett hus. De äro ju fria
människor i ett fritt samhälle, sade Harriet som därmed
ansåg sig ha nått klarhet.
</p>

<p>
Sådana tyranner som de av den gamla damen beskrivna
funnes helt enkelt inte till.
</p>

<p>
De gingo upp till Wiepes för att äta middag tillsammans.
Harriet och Gunnar gingo först genom porten,
och efter följde Stråvall en smula förbryllad av
de underliga frågorna. Men vid tanken på lånet till
Gunnar för hans och systerns utlandsresa lugnade han
sig. När han gick in genom tamburdörren förnam
han en förut aldrig erfaren säkerhetskänsla. Det var
som om han nu först förvärvat medlemsrätt i ett
exklusivt sällskap. Han såg ett ögonblick stadigt in
i Harriets ögon, då han hjälpte henne av med kappan.
Hon besvarade blicken halvt nyfiket, halvt allvarsamt,
så att han icke förstod vad som låg i hennes
<a id="page-84" class="pagenum" title="84"></a>
tankar. Själv gled han tillbaka i tamburmörkret.
Hade han just i det ögonblicket behövt säga ett ord,
skulle han icke ha funnit det rätta.
</p>

<p>
Han fann en lämplig avledare i att gå till Gunnars
rum för att tvätta av sig tågdammet.
</p>

<p>
Själv hade Gunnar gått in till Ingrid, som han
fann vid fönstret.
</p>

<p>
&mdash; Goddag lilla Tuttan, hälsade han henne, och
när hon vände sig om mot honom, tillade han riktigt
hjärtligt:
</p>

<p>
&mdash; Det var fan vad du är vacker.
</p>

<p>
Han fick en liten kort kyss för det.
</p>

<p>
&mdash; Du ser rätt skaplig ut du med, sade hon.
Förresten, när jag tänker rätt på saken är det verkligen
ont om människor med ras ... ja ja, du vet ju
att jag inte menar börd utan vanliga fullblodsmänniskor.
</p>

<p>
&mdash; Och ändå ligger det en hel massa generationer
bakom vad du säger ... När vill du resa?
</p>

<p>
Hon gjorde en stor förvånad grimas med hela
ansiktet vid frågan.
</p>

<p>
&mdash; Resa? Är det klart nu?
</p>

<p>
&mdash; Till vintern reser du och jag ut till ett anständigare
klimat.
</p>

<p>
&mdash; Skall jag anteckna att du sa anständigare?
</p>

<p>
&mdash; Stråvall är tydligen mycket mån om att
låna ut.
</p>

<p>
<a id="page-85" class="pagenum" title="85"></a>
Hon gjorde en missnöjd min, funderade ett tag och
skakade ogillande på huvudet.
</p>

<p>
&mdash; Har <em>han</em> kommit upp med förslaget?
</p>

<p>
&mdash; Nej visst inte.
</p>

<p>
&mdash; Nå, du vet ju vad du gör, men jag skulle
aldrig vilja komma i beroende av Adrian Stråvall.
</p>

<p>
&mdash; Asch, inte vet han, att du får något av pengarna.
Det där skall nog jag sköta om.
</p>

<p>
&mdash; All right, då.
</p>

<p>
Gonggongen ljöd till middagen.
</p>

<p>
Adrian Stråvall hade med välbehag avlägsnat tågdammet
från sin person, tvättat sig och putsat naglarna
så som man varje dag utförde denna akt på den
höga institution där han hade sin gärning. Det hörde
till förberedelserna för byråarbetet. Han kände nu
ett särskilt välbehag av att stiga in i den gamla solida
matsalen, där familjeporträtten borde ägna honom en
alldeles särskild uppmärksamhet denna dag. Onekligen
fattades det numera icke mycket i att han behärskade
situationen här. Fru Ursulas vänlighet
kunde han sannerligen icke misstaga sig på. Så förekommande
hade han icke blivit bemött ens i betydligt
lägre stående kretsar. Harriets förtroendefulla blickar
kunde nästan ge honom rätt att ställa fordringar
på henne, och bara för att Ingrid var en vacker kvinna
inbillade han sig att hon älskade flirt, och ibland ville
han tro att hon alldeles särskilt hade planer på hans
egen person.
</p>

<p>
<a id="page-86" class="pagenum" title="86"></a>
Helt visst skulle han kunna komma att fullt behärska
situationen här, där han från början varit nästan
rädd och skygg. Vid denna tanke trummade han
lätt på bordet med sina välansade fingertoppar och
kastade fram en inövad fras om de kungliga teatrarnas
väntande höstprogram.
</p>

<p>
Den kvällen gick Adrian Stråvall icke direkt hem
till sitt rum utan i stället till byrån, där han plockade
fram allt det statistiska material, över vilket han
kunde förfoga. Han hade gjort några summariska
slutledningar, på vilka han nu skulle bygga vidare.
</p>

<p>
Mitt under studiet av folktäthetssiffror och utredningshandlingar
kom han att tänka på Harriet
Wiepes fråga:
</p>

<p>
»Får vem som helst utan vidare köpa hus och hyra
ut till andra?»
</p>

<p>
Det kunde sannerligen ligga något i detta. Frågan
vore måhända ett tidens tecken, och i så fall hade
han icke kommit en dag för tidigt till sitt beslut.
Spriten var redan satt i system, tobaken hade monopoliserats.
Här skulle kunna inträffa sociala omvälvningar
i fråga om handeln med bostäder. Ett system
också på detta område hade ingen förr ens på
skämt föreslagit.
</p>

<p>
Adrian Stråvall hade känt sig vakna till fullt liv
vid tanken på denna nya verksamhet. Nu började det
röra sig något i hans inre. Kanske hade han här en
stor &mdash; social uppgift!
</p>

<div class="chapter">

<h2 class="chapter" id="chapter-0-10">
<a id="page-87" class="pagenum" title="87"></a>
<span class="line1">KAP. IX.</span><br />
<span class="line2">»En jobbare är det vidrigaste som finns.» <span class="upright">(Harriet Wiepe.)</span></span>
</h2>

</div>

<p class="first">
<span class="firstchar">R</span><span class="postfirstchar">esan</span> till Brinkeberga hade sålunda blivit av
stor betydelse för Adrian Stråvall, och efter den
inträdde det skede i hans liv, som skulle föra honom
till hans första glanspunkt &mdash; Rusthållaregatan 5.
</p>

<p>
Men resultatet skulle icke ha blivit så lyckligt,
om han icke gått fram så försiktigt som det var
hans natur, eller om han icke kommit in på den nya
vägen i så rätt tid som just han med sin kännedom
på detta område skulle kunna göra. Tidpunkten
var ännu den, då flertalet av dem som deltogo i den
allmänna penningjakten kastade sig över aktier eller
svåråtkomliga varor, vilka senare uteslutande
fingo till uppgift att vara handelsvaror, som endast
genom olyckshändelse kommo att konsumeras. Dagens
spännande tal rörde sig om penningar och helst
plötsliga och oanade förtjänster på saker som under
normala förhållanden knappast gingo i handeln.
</p>

<p>
<a id="page-88" class="pagenum" title="88"></a>
Redan på ett tidigt stadium hade Gunnar Wiepe
om dessa affärer sagt: »Jag skulle nästan själv
ha lust att göra en kupp i tvål eller havregryn, men
man har ju råkat få en vapensköld ...» Detta hade
Stråvall funnit nästan donquijotiskt, men han hade
också tagit det som en varning. »Sådana affärer
<em>kan</em> man ju inte göra», hade han sagt. Så mycket
mera översvallande hade hans glädje blivit, då han
lyckats finna möjligheten att även med bibehållande
av Gunnars aktning göra affärer i hus. Det var
visserligen bara slumpen som fört honom in i familjen
Wiepe, men han hade genom denna familj åtnjutit
sådana fördelar och nått ett vitt och brett
ganska stadgat anseende, som han visste skulle vändas
i löje om han bleve avlägsnad från denna krets,
för vilken, som Harriet Wiepe uttryckt det, »en
jobbare är det vidrigaste som finns».
</p>

<p>
Nu hade han alltså nått fram till följande:
</p>

<p>
Gunnar Wiepe skulle med gillande se honom köpa
hus, ja han skulle kunna anses först ha kommit
fram med förslaget. Gunnar och Ingrid skulle behöva
nya lån. Ingen av dem skulle kunna göra någon
invändning. Om någon illasinnad skulle kalla
honom för jobbare skulle de till och med veta att
försvara honom. Fru Ursula Wiepe skulle aldrig
kunna fatta en husaffär annat än i sammanhang
med inflyttning och bosättning i det köpta huset
eller avresa utomlands från det sålda. Men hon
<a id="page-89" class="pagenum" title="89"></a>
skulle icke behöva ha någon som helst inblick i saker
och ting.
</p>

<p>
Den stora frågan var Harriet Wiepe och den
måste han först söka lösa, vilket han säkert trodde
sig kunna. Han hade på mycket kort tid vunnit en
tillförsikt till sig själv som han tidigare aldrig
känt. Sommaren gjorde sitt, den värmde hans blod
och sinne som vintertid endast syntes komma i full
funktion framför en stor brasa. Men det hade varit
sommar förr i hans liv! Allt berodde på, att han
nu funnit sig själv, och sannerligen, allt det som
velat tränga fram inom honom hade kommit till utbrott
den natten hemma på Brinkeberga, då han hört
Gunnars förslag och tänkt sig in i de möjligheter
som skulle öppnas vid dess genomförande. Alla
hans inre slumrande krafter, nedärvda eller förvärvade,
hade kommit till fullt liv. Han hade inom sitt
verksamhetsområde fått en fond av erfarenhet som
de flesta affärsmän på detta område sakna. Och
hans vetande sade honom, att nu skulle komma den
tid, då även bostäder skulle bliva svåråtkomliga varor.
Detta vore för ögonblicket det stora och väldiga
fältet för penningeskördar.
</p>

<p>
Det var alltså Harriet Wiepe som var frågan.
</p>

<p>
En sak oroade Stråvall något litet. Det var
Harriets oväntade fråga, om vem som helst finge
handla med hus och, som hon uttryckte det, &mdash; människohem.
</p>

<p>
<a id="page-90" class="pagenum" title="90"></a>
Hm! Vad kunde ha givit henne anledning till
den frågan?
</p>

<p>
Nåväl, på sin höjd hade någon naiv medlem av
hennes många sociala föreningar väckt frågan. Men
Adrian Stråvall skulle i tid vara rustad mot alla
eventualiteter. Hans husaffärer skulle ha sken av
en stor social gärning &mdash; ja, det slog honom att han
i dem skulle kunna draga nytta av någon av Harriets
föreningar. Och varför inte, han skulle kunna
i gengäld stödja någon av dessa föreningar.
</p>

<p>
Under en tid var Stråvall osynlig för familjen
Wiepe. Han arbetade. Han beväpnade sig. Han
gjorde sin arsenal beredd för fälttåget. Även en defensiv
kampanj fordrade förberedelser. Och Stråvall
skulle gå fram på defensiven. Han skulle försvara
den ställning han nått genom att vara familjen
Wiepes vän på så sätt att han skulle förvärva
ekonomiskt berättigande att fortfarande vara det.
Han skulle bliva det så mycket mera från den dag
då han hade en förmögenhet. Defensiven skulle
krönas med en offensiv rörelse, genom vilken varje
framtida attack skulle förekommas.
</p>

<p>
Under denna tid drog Adrian Stråvall ut nyttan
av att vara anställd i ett för hans ändamål särdeles
lämpligt verk. Han samlade statistik och annat &mdash;
ja, hela det material som sedermera skulle komma
att utgöra hans medel i verksamheten. Redan i
sammanhang härmed erfor han en del om vissa stadens
<a id="page-91" class="pagenum" title="91"></a>
framtida byggnadsplaner och mot slutet av
sommaren hade han inlett underhandlingar om inköp
av ett gammalt hus, vilket hade utsikt att komma
i stråkvägen för en möjligen snart förverkligad trafiklinje.
</p>

<p>
Samtidigt inledde han försiktigtvis underhandlingar
med disponenten på Brinkeberga om husköpet
där. Några brev växlades klarläggande disponentens
intresse för saken, så mycket större nu, sedan
en av ingenjörerna förlovat sig med den ena
svägerskan ... Kunde det vara ... Stråvall undrade
om Gunnars intresse för de där damerna verkligen
blott räckt den korta tid han vistades där, och han
log på ett eget sätt.
</p>

<p>
Slutligen kom brev från disponenten med förslag
till uppgörelse. Stråvall skulle resa ned och ordna
detaljerna.
</p>

<p>
Då begärde han först ett enskilt samtal med
Harriet Wiepe.
</p>

<p>
Att Adrian Stråvall var så särskilt mån om att
vinna Harriets gillande av planerna, innan han gick
att direkt sätta dem i verket, hade nog också vissa
anledningar. Under det han eljest såg på varje
kvinnas leende med en listig glimt i blicken, som
om det vore ett förstucket frieri till hans person eller
hans i varje fall aktningsbjudande förmögenhet,
hade han för att vara ärlig måst ändra sin uppfattning
beträffande systrarna Wiepe. Harriet skulle
<a id="page-92" class="pagenum" title="92"></a>
aldrig ha hyst en sådan tanke om någon man, om
än så rik, om än så höljd av ordnar, titlar eller anor.
Ingrid hade han särskilt genom Gunnar lärt känna.
Hon var icke i hans mening en äktenskapsjägare &mdash; men
han var inbilsk nog att vara en smula rädd för
henne, eftersom han uppfattade henne som passionerad
och äventyrslysten och &mdash; eftersom hon var
vacker. En sådan kvinna skulle alltid kunna vilja
roa sig med en erövring ... Hans manliga självuppskattning
satte ingen gräns för en sådan kvinnas
lust att leka med män, icke ens då det gällde Ingrid
Wiepe.
</p>

<p>
Men då han funnit, att Harriet inte gjorde anslag
mot hans person utan att hon snarare liksom
vek undan &mdash; om han kom henne för nära med en
blick &mdash; började han känna en för honom själv oförklarlig
dragning till henne. Detta berörde honom
angenämt, men likväl förnam han en viss ängslan
som om han skulle ha förlorat någon liten grad av
sin viljefrihet. Han drogs till henne lika oförklarligt
som han kände sig stötas bort från andra kvinnor.
Så hade deras vänskap utvecklat sig från den
tid då han som Gunnars studentkamrat först råkade
Harriet.
</p>

<p>
Så mycket starkare kände han behovet av ett
ostört samtal med henne, då han nu stod inför sitt
stora avgörande. Han hade också noga genomtänkt
ordens valörer, då han började på följande sätt:
</p>

<p>
<a id="page-93" class="pagenum" title="93"></a>
&mdash; Det är i en för mig mycket viktig sak som
jag nu förtroendefullt skulle vilja höra din vilja.
</p>

<p>
Hon reagerade genast för ordet vilja, reagerade
med en lätt rodnad som hon icke kunde dölja med
en flyttning av sin pincené, och hon sökte skydd
bakom sin diskussionsmin från de sociala sällskapen,
vilken för övrigt hörde väl samman med hennes
ansiktstyp.
</p>

<p>
&mdash; Din <em>mening</em> är av största betydelse, eftersom
jag anser mig ha åtnjutit så många års vänskap i
din familj, återupptog han, själv med en tydlig rodnad.
</p>

<p>
Han stammade nästan på orden och kände sig
nervös. Hennes reaktion för hans lilla experiment
med ordet <em>vilja</em> hade kanske räddat honom från att
försöka pejla djupare i hennes känslor. Och han
ville icke utsätta sig för att vara klumpig.
</p>

<p>
&mdash; Du frågade mig, om det fordrades några
särskilda kvalifikationer för att äga hus och hyra
ut bostäder. Vet du, det är helt enkelt den mest
intressanta fråga som uppställts i vår tid. Det är
självklart, att det råder stora missförhållanden på
detta område, och dock är hemmet den viktigaste av
alla sociala faktorer. Allt som rör hemmet är
grundfrågor i ett samhälle. Du vet att Gunnar tar
livet på sitt sätt och alltid skämtar bort dessa frågor.
Därför måste jag tala med dig så här, då vi
äro ensamma. Du har också en annan syn på saker
<a id="page-94" class="pagenum" title="94"></a>
och ting än han, mera fördjupad skulle jag vilja
säga, för du vet ju att jag inte är ute för att smickra
... Jag står nu inför ... ja, jag skulle vilja säga
ett avgörande. Jag vill äga hus och hyra ut, jag
vill studera denna fråga från botten och söka finna
ett system, en lösning helt enkelt på bostadsfrågan
i städer och kanske på landsbygd ... frågan saknar
faktiskt gränser. Att finna ut något bärande är
mera än en man kan åstadkomma, men jag har ju
medel att våga ett försök till en grundval för praktiskt
arbete.
</p>

<p>
Harriet hade med stigande intresse följt framställningen.
Hennes pupiller vidgades och hennes
läppar rörde sig då och då som för att uttala ett
instämmande.
</p>

<p>
&mdash; Det är en livsuppgift, Adrian, sade hon full
av entusiasm.
</p>

<p>
&mdash; Det <em>är</em> det, Harriet.
</p>

<p>
Han såg ner på sina knäppta händer.
</p>

<p>
Efter en paus sammanfattade han det hela i följande
ord:
</p>

<p>
&mdash; Jag tar den uppgiften; jag skall köpa ett
hus att börja med, ett mycket enkelt och helst ett gammalt
skröpligt hus. Sedan får utvecklingen visa
vad som närmast är att göra. En av förutsättningarna
vore ju att utvidga kapitalet och lägga rörelsen
brett. Men å andra sidan är ju inte ändamålet
<a id="page-95" class="pagenum" title="95"></a>
detta ... Ja, jag får sluta allt annat arbete. Uppgiften
kräver att jag går helt upp i den.
</p>

<p>
&mdash; Det är sant, så sant.
</p>

<p>
&mdash; Man får sätta allt på ett kort.
</p>

<p>
&mdash; Det är risker, Adrian?
</p>

<p>
Hennes ton röjde oro.
</p>

<p>
Han log.
</p>

<p>
&mdash; Uppgiften är värd det.
</p>

<p>
&mdash; Kanske skulle jag kunna vara till någon
nytta.
</p>

<p>
Hon funderade ett ögonblick och tillade prövande:
</p>

<p>
&mdash; Det skulle närmast vara föreningen Samhällsnit
...
</p>

<p>
Adrian Stråvall såg eftertänksamt i sina händer,
som han hastigt öppnade:
</p>

<p>
&mdash; Tills vidare ... kanske ännu några år ...
måste jag vara ensam.
</p>

<p>
&mdash; Men jag får vara din hemliga bundsförvant?
</p>

<p>
&mdash; Vill du det?
</p>

<p>
Hon räckte honom handen.
</p>

<p>
&mdash; Harriet, sade han bara, men han höll hennes
hand kvar.
</p>

<p>
Det var tyst en stund, och han böjde sig ned och
kysste den. Hon blev blossande röd, och han reste
sig hastigt upp.
</p>

<p>
&mdash; Du gillar alltså min plan?
</p>

<p>
<a id="page-96" class="pagenum" title="96"></a>
Hon bekräftade att hon gillade den, och samtalet
var slut.
</p>

<p>
Stråvall gick fort, då han kom ut, och innan
han bestämt sig för någon viss riktning var han på
Djurgården. Han fortsatte utåt i saktare takt och
ett leende började breda sig över hela hans ansikte.
Han tänkte på den gång, då han kom ut genom skolans
portar som student och på det ögonblick, då
han för första gången steg in genom familjen Wiepes
tambur. Dessa två upplevelser voro för honom
jämvärdiga med hans samtal med Harriet. Vad
var väl den stund då han mot uppvisande av sina
betyg helt enkelt inskrevs som ett nummer i raden
av befattningshavare vid detta verk? Han hade redan
vid sitt inträde känt det som när han började
skolan. Detta skulle aldrig kunna bliva ett självändamål,
aldrig en livsuppgift. Icke för honom.
Det vore som att sätta in något i ett bankvalv och
själv vara det insatta. En gång i tiden skulle en
viss ränta falla ut, men det var inte Stråvalls uppfattning
om ett livsintresse att blott falla ut med
sin egen ränta.
</p>

<p>
Men så hade han rotlös som han varit funnit
fäste i familjen Wiepe, och medan han växte sig
fast hade han funnit klokt att stanna som Gunnars
kamrat i verket. Dessutom hade han behövt dessa
år för att vinna stadga. Nu var han man och i sina
bästa år ... och nu hade han nått fram till sig själv.
</p>

<p>
<a id="page-97" class="pagenum" title="97"></a>
Han fortsatte promenaden leende. Det skymde
i den förunderligt vackra parken, och unga människor
gingo viskande sida vid sida längs det sovande
vattnet. Stråvall tänkte ord för ord igenom sitt samtal
med Harriet Wiepe.
</p>

<p>
Och till slut gick han hem till sig och antecknade
detta samtal i en tjock svart bok, som han förvarade
i en kassalåda.
</p>

<p>
Där hade han sina affärshandlingar ...
</p>

<div class="chapter">

<h2 class="chapter" id="chapter-0-11">
<a id="page-98" class="pagenum" title="98"></a>
<span class="line1">KAP. X.</span><br />
<span class="line2">Det var en gång ... det kunde ha varit ...</span>
</h2>

</div>

<p class="first">
<span class="firstchar">N</span><span class="postfirstchar">ätterna</span> hade blivit mörkare.
</p>

<p>
Det var knappast något av sommarljuset kvar,
när tolvslagen från Nicolai, S:t Gertruds och Jakobs
tornur möttes ute på vattnen mellan holmarna
och i förtonande eko buros ut mot öster. Klockljud
från Sofia, Oskars och Klara kyrkor kommo jagande
efter. Det var en hel symfoni av klämtande toner
som öppnade midnattstimman. Sedan kom bullret
åter, tjutet av en bil, gnisslet av en spårvagn vid
Norrbro, slamret av maskintelegrafen på en av de
sista sluparna, klapprandet av en motorbåt som arbetade
sig genom forsvattnet vid slottet &mdash; och så
åter stillhet.
</p>

<p>
Sensommarnatten domnade av.
</p>

<p>
Ingrid Wiepe satt vid öppet fönster i mörkret
och andades in den förflyktigade linddoften från
parkerna. Gunnar hade just lämnat henne efter en
<a id="page-99" class="pagenum" title="99"></a>
lång pratstund. De hade kommit hem från en middag
på Skeppsholmen. Det hade varit ett av de
försök till »partimiddagar», som Ingrid aldrig kunde
fördraga, hos en sjöofficer, Gunnars vän &mdash; »ett
värdigt parti» för hans syster ... men Ingrid hade
blivit illa berörd av hela tillställningen. Någon hade
oförsiktigt nämnt namnet på en flygare som störtat.
Den som nämnt namnet borde ha vetat, att
Ingrid ännu någon gång kunde bära blommor till
hans grav. Han hade varit hennes »örn», och hon
hade älskat honom. Kanske just den dag, då han
föll, skulle ha blivit den stora i deras liv; han skulle
ha fullbordat en halvt uttalad fråga och fått sitt
svar. Gunnar visste detta, och han skulle med tillfredsställelse
ha hälsat den unge officeren som medlem
av sin familj. Han förstod därför sin syster,
då hon var illa berörd av denna middags olyckliga
påminnelse. Också visste han, att systern varit ur
jämvikt denna sommar, och när han lämnade henne,
upprepade han:
</p>

<p>
&mdash; Vi måste nu skynda på och resa ut. Du behöver
friska upp dig, du är nästan sjukligt sensitiv.
</p>

<p>
Hon hade inte svarat honom utan lagt kinden
mot sin arm i fönstret.
</p>

<p>
Linddoften gjorde henne vemodig. Den var svag
och fin och skulle snart vara borta. Bara för en
vecka sedan hade den varit kvävande och förvirrande.
</p>

<p>
<a id="page-100" class="pagenum" title="100"></a>
Just i denna stämning njöt hon intensivt av
Strömmen.
</p>

<p>
Nattens slöjor dolde staden. Mörkret blott betonades
så mycket mera av de få ljusen i virrvarret
på Söder. Konturerna där borta voro svaga.
</p>

<p>
Det var stjärnor utan måne, och himlen hade
den annalkande höstens mörka blåhet. Endast under
brovalven vilade en gul återglans av västerhimlen,
och det starkare ljuset från Norrbro gjorde
Helgeandsholmen till en skär overklighet eller en
avlägsen jättestor teaterkuliss. Därunder sovo Strömparterrens
träd som när en kyrkogård sover om natten,
och det evigt rinnande vattnet hade bara ett
viskande ljud.
</p>

<p>
... Folke ... du också borta ...
</p>

<p>
Det var melodien i hennes tanke, som kom till
skälvande ord, svaga som nattens vind, klagande
som från en dämpad violin.
</p>

<p>
Ingen mer än hon visste detta, icke Gunnar, icke
heller Folke själv. Hon hade trott, att det skulle
försvinna, och den dag då Folke Hjelm och hans fästmö
gjort sin visit, hade hon stängt sin dörr snarast
som av en flickaktig nyck.
</p>

<p>
Men Folke hade blivit hennes lidelse. Kanske
ödet medverkat därhän. Den kärlek hon haft för
sin fallne hjälte, flygaren, hennes »örn», hade en
sommarnatt plötsligt väckts till ett annat liv. Hon
hade i Folke Hjelm sett sin älskades bild. Han fick
<a id="page-101" class="pagenum" title="101"></a>
den andres väsen, men det var ändå hans eget. Det
var som en uppenbarelse för henne, då hon förnam
det. Helt plötsligt hade hon blivit varse likheten.
I sorgen över sin förlust hade hon bett all kärleks
försyn att hennes älskade skulle få komma igen i
hennes liv sådan som han var då han levde, och nu
hade hon honom åter ...
</p>

<p>
Ingrid hade varit med de sina i skärgården på
sommaren. Det var på den tiden då Gunnar umgicks
i Folke Hjelms familj. Folke hade en syster.
Ingrid trodde att Gunnar älskade henne. Men Gunnar
hade också sagt något om, vad »förfäderna
fordrade av ättens huvudman». Fru Ursula hade
förstått sin son, Harriet hade icke varit tillfrågad,
och Ingrid hade protesterat. Innan ännu den slutliga
schismen kom &mdash; som dock aldrig blev öppen
&mdash; hade Folke en kväll seglat Gunnar över från ön,
där de bodde, till landsidan. Det hade varit ett obegripligt
infall av Gunnar att resa till staden i bil
på natten. Sedan Gunnar satts i land, skulle Folke
segla Ingrid till Wiepes sommarbrygga. Hela färden
hade varit besynnerlig, och det låg i luften, att
något sagts mellan Gunnar och Folkes syster. Folke
hade varit tyst, och suttit vid rodret på sin kosterbåt,
orörlig som den vindstilla natten. Ingrid
låg på däck i sin vita sommarkappa och såg upp i
himlen. Hon hade sökt finna ett berättigande för
broderns uppförande, men det hade stannat vid en
<a id="page-102" class="pagenum" title="102"></a>
förstående samkänsla. Hon hade erfarit en viss
stolthet, som hon dock även hos sig själv ogillat.
Förståndet hade sagt henne att Gunnar gjort orätt,
känslan hade sagt henne vad Folkes syster skulle
lida, men blodet, börden och anornas ordensband
hade knutit henne närmast brodern, och hon hade
måst se en uppoffring från hans sida i vad som
skett.
</p>

<p>
Det var en varm sommarnatt med doft från holmarna.
Månen försilvrade vattnet och vassarna.
Furuholmarna stodo som svarta stycken av urtidsnatt
kring fjärdarna. Hennes blick kunde tränga
oändligt djupt in i rymden utan att något hejdade
den. Då och då kom en dyning utifrån och lyfte
henne, då och då sjönk hon med en hissnande känsla
för att åter lyftas. Hon var i rymden och svävade,
och då kom tanken på hennes fallne örn ...
</p>

<p>
Folke hade lagt av seglartröjan och satt sig att
ro med en åra i aktern. Han satt med blottade armar,
som spändes som av vrede kring den tunga
åran. Då och då såg han upp mot de slaka seglen,
då och då knuffade han till rorkulten med höften.
Han tog spjärn mot kajutkanten med fötterna och
syntes angelägen att fort få sin båt i hamn.
</p>

<p>
De växlade inga ord. Det jämna ljudet av åran
och det regelbundna dunket av segelbommen, slamret
av blocken och föremålen ombord verkade sövande
på Ingrid. Folke trodde kanske att hon sov.
<a id="page-103" class="pagenum" title="103"></a>
Han kände sig nu så främmande för henne. Det
föreföll honom som vore hon av en annan ras. Systerns
känslor hade smugit sig in i honom.
</p>

<p>
Ingrid såg upp mot honom. Han hade månljuset
starkt från ryggen och varje linje av hans huvud,
armar och bröst markerades mot vattnet, himlen
och luftens månskimmer. Han var en staty skuren
mot den oändliga rymden. Och hon kände sig
sväva med honom i en hissnande färd. Det var bilden
av hennes örn. De kraftiga, smidiga armarna,
månglansen i håret som en gloria ... det var samma
bild som hon älskat. Hon slöt ögonen för att
bevara den.
</p>

<p>
Då kom en kåre av vind och vattrade fjärden.
Seglet buktade ut. Det fladdrade lätt framme i
fören. Folke drog in åren och gick fram på däck
för att ordna ett skot. Ingrid låg över linan. Han
böjde sig ned och lyfte henne till andra sidan av
däcket, lade henne varligt ned igen och sköt en kudde
under hennes huvud.
</p>

<p>
Trodde han att hon sov, eller var det hennes tankar
som tvungo honom att lyfta henne, bära henne
och lägga henne varligt ned ... Minnen från den tid
då hon först lärt känna Folke Hjelm passerade hennes
inre blick. Hon hade från början funnit något
tilldragande hos honom. Nu visste hon att det var
en starkare sympati &mdash; och sympatien för en starkare.
Folke var till själ och kropp hennes älskade
<a id="page-104" class="pagenum" title="104"></a>
återförd till livet. Ett enda medvetet uttryck för
detta skulle tidigare ha förklarat allt, och hennes
känslor för honom skulle ha kommit i dagen. Nu
hade de funnits där &mdash; latent. Och i ett nu hade
uppenbarelsen kommit. I detta ögonblick skulle
hon ha varit hans, besinningslöst hans, om han känt
som hon. Men Folke gick tillbaka till rodret, gav
mera segel åt nattbrisen, och kostern gled in mot
bryggan.
</p>

<p>
När han lagt till, och hon ännu låg kvar där på
däcket med slutna ögon, talade han:
</p>

<p>
&mdash; Nu, fröken Wiepe, är ni vid ...
</p>

<p>
Han sade namnet på den fashionabla platsen,
som om han gjort det på hån. Själv bodde han med
sin familj på en av öarna.
</p>

<p>
&mdash; Å, är vi här, och nu har ni ännu en god
stunds seglats!
</p>

<p>
&mdash; Helt säkert, sade han. Jag seglar ut och
möter morgonbrisen.
</p>

<p>
Ingen annan än Ingrid skulle ha kunnat spåra
det spotska i tonen, och hon kände just då, att han
gjorde alldeles rätt. Det var hans lilla blodshämnd.
Hon måste dock beundra detta också hos Folke
Hjelm. En djärv tanke for genom hennes huvud:
Skulle hon taga ödet i sin hand och säga Folke, att
hon ville följa med och möta morgonbrisen, säga att
hon inte sovit utan sett på honom och säga något,
som kunde antyda för honom, vad hon tänkt.
</p>

<p>
<a id="page-105" class="pagenum" title="105"></a>
Men Folke stod i fören och höll båten till. Han
räckte henne redan handen för att hjälpa henne upp
på bryggan. Och längst borta på plankläggningen
skymtade vita sommarkläder i månskenet. Musiken
spelade ännu i societetssalongen och ... det var för
sent. Om han åtminstone lyft henne upp på bryggan.
Han kunde ju lyfta henne som vägde hon ingenting
alls på hans starka armar ...
</p>

<p>
Och så hade hon alltjämt icke återfått sin älskade,
sin örn, och därför hade påminnelsen vid middagen
så mycket mera pinat henne. Den var ju ett
tveeggat svärd.
</p>

<p>
En kylig vindfläkt kom genom fönstret och påminde
Ingrid om hennes tunna dräkt. Strömmen
började blåna, och natten hade lyft några av sina
slöjor från Söders massa. Det låg <a id="corr-6"></a>en vitriolblå ton
över slottets fönsterrader. Hela fasaden stod som
en kuliss, där himlen lyste rakt igenom fönsteröppningarna.
Strömvattnets virvlar hade ett skimmer
av blå emalj över det mörka djupvattnet.
</p>

<p>
Det var vaknandets timmar över staden, men
staden sov. Blott söderkyrkornas spiror hade en
röd glans från öster. Popplarna i Strömparterren
sovo, och måsen ute på bojen i Strömmen stod på ett
ben och drömde.
</p>

<p>
Ingrid drog en schal över axlarna och satt kvar.
Hon kände det som om hon vaknat upp ur en dröm,
icke till verklighet utan till en ny dröm. Hon såg
<a id="page-106" class="pagenum" title="106"></a>
en förtrollad stad framför sig. Tusen fönster började
blixtra i rött, och andra färger vaknade. Men
luften var ett blått skimmer, något som hon tyckte
sig kunna räcka handen efter och likväl aldrig gripa
om.
</p>

<p>
När hon nu skulle resa bort, visste hon, att detta
skulle hon dock icke finna motstycke till. Södern
skulle ge henne andra och kanske mäktigare intryck.
Hon skulle fara till Spanien om möjligt, till sydkusten
och till Gibraltar. Men det var en annan stämning
hon där skulle söka. Och kanske omväxlingen
enbart skulle ge en behållning. De nya stämningarna
skulle komma henne att glömma. Kanske
skulle hon kunna finna ett eller annat motiv, som
hennes penslar behärskade. Detta Stockholm var
henne övermäktigt i sin skönhet, liksom det förde
henne till stämningar och känslor, som kunde bliva
henne övermäktiga. Kanske hon också varit för
svag den senaste tiden.
</p>

<p>
Hon försökte finna en utväg genom att föreställa
sig, att det var just Folke Hjelms förlovning
som framkallat krisen i hennes känslovärld, och att
minnet från segelnatten på sommaren kanske trots
allt blott var en halvdröm. Om Folke Hjelm icke
just nu gått och förlovat sig, skulle han kanske ha
smält bort ur hennes fantasi, och kanske skulle hon
förmått sig se hela upplevelsen på kosterbåten som
en hallucination av hennes förlorade älskade.
</p>

<p>
<a id="page-107" class="pagenum" title="107"></a>
Men trots allt kvarstod något som höll henne
fast:
</p>

<p>
Folke hade lyft henne på sina armar!
</p>

<p>
Den känsla hon erfarit av att lyftas på hans
starka armar skulle aldrig kunna försvagas. Hon
skulle blunda och känna, hur hon svävade över vattnet,
under den oändliga rymden, och ingen annan
skulle ha kunnat hålla henne kvar i denna känsla,
eftersom ingen annan skulle ha kunnat skänka henne
den, menade hon.
</p>

<p>
Nu badade Söders höjder och hus i sol. Staden
hade väckts till liv. Ingrid rullade ned gardinerna
om sina drömmar och gick till sängs.
</p>

<p>
Hon tyckte att hon blott hunnit slumra in, när
Gunnar kom och väckte henne.
</p>

<p>
&mdash; Hallå, Tuttan, du var melankolisk i går, skall
du pigga upp dig med en ridtur med mig nu.
</p>

<p>
&mdash; Varför inte. Blir det bara du och jag?
</p>

<p>
&mdash; Kapten von ...
</p>

<p>
Gunnar nämnde namnet på en av sina vänner.
</p>

<p>
Ingrid gäspade och suckade demonstrativt.
</p>

<p>
&mdash; Nå låt gå för din kapten, han skall sannerligen
få en parforce över stubbar och sten. Jag är
upplagd för att »liva» den där salongsdekorationen.
</p>

<p>
Gunnar småskrattade eftersom han måste ge sin
syster rätt.
</p>

<p>
&mdash; Du skall se att Harriet kommer att göra en
dumhet, det är därför som jag måste rädda dig. Du
<a id="page-108" class="pagenum" title="108"></a>
och jag måste offra oss på anornas förbannade altare.
</p>

<p>
&mdash; Tänk du, om vi ändå varit hittebarn, sade
hon ...
</p>

<div class="chapter">

<h2 class="chapter" id="chapter-0-12">
<a id="page-109" class="pagenum" title="109"></a>
<span class="line1">KAP. XI.</span><br />
<span class="line2">Teori i praktik.</span>
</h2>

</div>

<p class="first">
<span class="firstchar">A</span><span class="postfirstchar">drian</span> Stråvall var i sitt esse. Han tog ett hedersamt
avsked från sin tjänst. Ett par dagar
senare fann han i sin brevlåda en biljett med det
Wiepeska vapnet.
</p>

<p>
Där stod:
</p>

<div class="letter">
<p class="noindent">
»Din insats är tillräckligt djärv för att du skulle
kunna misslyckas, men var viss om, att den inte skall
uppskattas mindre, även om så skulle ske.
</p>

<p class="sign">
Lycka till!<br />
Din &rsquo;bundsförvant&rsquo;<br />
<em>Harriet</em>.»
</p>

</div>

<p class="noindent">
Det var en upprättstående, spatiös, nästan generös
stil, så betecknande för Harriet tyckte Stråvall,
som kom att tänka på, att detta var första gången
hon skrivit till honom.
</p>

<p>
Han läste genom biljetten ett par gånger, och
lade bort den på skrivbordet. Men hastigt tog han
<a id="page-110" class="pagenum" title="110"></a>
den tillbaka, gick bort till sitt kassaskrin och lade
ned den i sin svarta anteckningsbok, där han upptecknat
samtalet med Harriet. Efter detta tillade
han: »Bekräftat i skrivelsen av» och datum för
biljetten.
</p>

<p>
Med stor tillfredsställelse lade Stråvall ned anteckningsboken
i skrinet och låste det. Han såg på
klockan, att det var tid att fara till ett avtalat möte
med ägaren till det hus, på vilket han reflekterade.
Han stack en tumstock i västfickan vid sidan om
reservoarpennan och tog portföljen med de erforderliga
handlingarna under armen. Av taktiska
skäl, som han uttryckt det för sig själv, hade han
klätt sig påfallande enkelt, och han kompletterade
sin utstyrsel med en smått sjaskig filthatt och sin
kombinerade paraplykäpp.
</p>

<p>
På spårvagnens främre plattform, med glasögonen
högt uppe i pannan, en cigarrcigarrett i munnen
och portföljen under armen, kunde herr Adrian Stråvall
tagas för en skatteindrivare eller kanske för
just vad han var.
</p>

<p>
Det hus hans resa gällde var inprickat i hans
plankarta tvärs över den tänkta fortsättningen av
en gatulinje, som i verkligheten ännu långt före denna
punkt hejdades av ett gammalt kvarter med kåkar
och skjul, delvis använt för en del av stadens
renhållningsattiralj. Stråvall skulle icke varit den
försiktige man han var, om han icke räknat också
<a id="page-111" class="pagenum" title="111"></a>
med den vidriga möjligheten att en längre tid få
behålla det hus han nu tänkte köpa. Men då skulle
han också om än sent ha den reträtt som erbjöd sig
i stadens inköp av tomten för gaturegleringen. I
dessa detaljer hade han gjort sig särskilt väl underrättad.
Men också i denna möjlighet låg en säker
prisstegring.
</p>

<p>
Husets ägare, som hade en lägenhet på nedre
botten, var en gammal förmögen hantverkare, som
själv en gång varit med om att uppföra det. Stråvall
hälsade honom med ett leende som om han bitit
i en något syrlig apelsin.
</p>

<p>
Det var den Stråvallska affärsminen.
</p>

<p>
Nu besöktes källare och vindar. Stråvall slog
här och där med en hammare, mätte med tumstocken
och gjorde anteckningar i en liten bok. Han fann
huset solitt och i gott grundbestånd. Men inredningen
var gammaldags. I trapporna fanns endast gas,
och fönstren voro små. Portgången var fullklottrad
med kritfigurer, och rappningen var bristfällig.
Fasaden gav ett grått och gammalt intryck, och en
och annan bristfällighet i murverket kunde tydas
som förfall.
</p>

<p>
&mdash; Ja, det är ju inget nytt hus, förstås, bekräftade
ägaren.
</p>

<p>
&mdash; Om vi nu skulle se genom några av lägenheterna,
föreslog Stråvall.
</p>

<p>
&mdash; Ja, se jag brukar alltid säga till på förhand,
<a id="page-112" class="pagenum" title="112"></a>
om det är så att jag behöver gå in i bostäderna, invände
ägaren.
</p>

<p>
Stråvall skrattade som om den gamle mannen
skämtat.
</p>

<p>
&mdash; Ägaren skall väl alltid ha fritt tillträde till
sitt hus, sade han.
</p>

<p>
Det föreföll som om den gamle hantverkaren
ville göra en invändning, men Stråvall var full av
iver och knackade på första dörr.
</p>

<p>
&mdash; Ursäkta, men det var så att jag skulle vilja
visa lägenheten, sade värden.
</p>

<p>
Det var en ung flicka som öppnade. Hon såg
rådvill och förskrämd ut och gick in för att rapportera.
Stråvall såg sig om, och innan flickan
återkommit, var han inne i ett rum, där en äldre
kvinna låg nedbäddad i en säng.
</p>

<p>
&mdash; Vi kanske inte skulle störa, om det är sjukt,
sade värden.
</p>

<p>
Stråvall drog sig tillbaka mera av oro för smitta
än av hänsyn till hemmets helgd.
</p>

<p>
När inspektionen var över, fick Stråvall sifferuppgifterna:
</p>

<p>
Det var tjugutvå smålägenheter i huset, bebodda
av arbetarfamiljer. Åt fasadsidan voro två butikslokaler
i källarvåningen. Hyresintäkten för
samtliga var 8,400 kronor. Huset var senast taxerat
till 100,000 kronor och brandförsäkrat för lika
mycket. Bankinteckningar funnos för 60,000 kronor
<a id="page-113" class="pagenum" title="113"></a>
och skillnaden mellan denna summa och det slutliga
priset skulle betalas kontant. Ägarens första
yrkande var i betraktande av de allmänna konjunkturerna
110,000 kronor.
</p>

<p>
Stråvall räknade hastigt genom siffrorna och
bad med bekymrad min att få betänketid. Egentligen
vore han själv endast ombud för den verklige
köparen, men han skulle göra allt för att driva affären
igenom. Ett väsentligt villkor vore, att nuvarande
ägaren tills vidare utåt ville stå som ägare.
En hel del reparationer vore ju nödvändiga, och
kanske man rentav måste utrymma hela huset för
att sätta det i stånd.
</p>

<p>
&mdash; Se, det är ju så höga fordringar numera på
bostäder, och man kan aldrig veta, vad en inspektion
skulle kunna leda till, sade han som slutreflexion.
</p>

<p>
&mdash; Förresten, tillade han, var det inte ett par
tjänstemän från Hälsovårdsnämnden här ... nej, det
blev visst uppskjutet ... nåja, för all del, huset står
sig ju gott för en inspektion.
</p>

<p>
Värden såg skarpt på Stråvall från topp till tå.
Det <a id="corr-8"></a>var inte utan att ett smil ville bana sig fram
i hans gamla allvarspräglade ansikte.
</p>

<p>
&mdash; Ja, se för min del gjorde det ju ingenting,
om huset skulle utrymmas, för att jag ämnade slå
mig ned på landet. Men det bleve kanske svårt för
alla de andra att få bostäder.
</p>

<p>
<a id="page-114" class="pagenum" title="114"></a>
&mdash; Men arbetare ha det ju så bra nu. Lönerna
gå upp. De få alltid råd att skaffa sig något.
</p>

<p>
&mdash; Ja, nog få de in mera än en annan fick när
man slet ihop sparslantarna, men det går också åt.
</p>

<p>
&mdash; Nåja, vi får ju se på saken, tillade mannen.
</p>

<p>
&mdash; Det faller ju av sig självt att jag betalar en
liten summa i förskott för att ha huset på hand tills
vidare, sade Stråvall.
</p>

<p>
Och därvid blev det denna gång.
</p>

<p>
Den kvällen gjorde Stråvall upp sin kalkyl:
</p>

<p>
För huset var begärt 110,000 kr. Med 60,000
i inteckningar &mdash; som befunnos goda och säkra &mdash;
fordrades kontant 50,000. Genom detaljförändringar,
målning och en del dekorationer skulle huset på
kort tid kunna fullt moderniseras. Den fullständiga
bostadsbristen skulle kunna komma när som
helst. Utan svårighet skulle hyresintäkten kunna
uppdrivas med 50 procent eller mera. Det skulle
ge en försvarlig ränta på upp till 160,000 kronor
&mdash; utom det värde som tillkomme i möjligheten av
stadens inköp av tomten. Taxeringen skulle utan
svårighet under rådande konjunkturer kunna höjas
på lämpligt sätt i förhållande till skatt och annat.
Inteckningssumman skulle kunna följa efter uppåt.
Med avdrag för reparationskostnader skulle en försäljning
av huset kunna ge ett netto på åtminstone
40,000 kronor. Vidare skulle affären kunna göras
som en ren förmedling utan ägandeskap under mellantiden.
<a id="page-115" class="pagenum" title="115"></a>
Det kontanta utlägget skulle praktiskt
taget kunna inskränkas till reparationerna och en
bankgaranti, som Stråvall alltid skulle ha vägar att
etablera.
</p>

<p>
»Mycket anspråkslöst, mycket försiktigt, fullt
betryggande, inga risker» ...
</p>

<p>
Dessa ord uttalade Adrian Stråvall icke alldeles
högljudt för sig själv, då han räknat genom siffrorna,
undersökt och kontrollerat alla uppgifter om
fastigheten, inteckningarna, tomtförhållanden, skatter
och annat.
</p>

<p>
Men det var inte heller alldeles så enkelt detta.
Visserligen vore utsikterna de allra bästa för att en
affär av detta slag skulle kunna ske i all tysthet.
Men det hade dock givits exempel på, att personer
vid dylika affärer blivit utsatta för skamligt förtal,
därför att de måst avlägsna en del hyresgäster,
som det icke skulle vara lönande att hålla kvar.
Barnrika familjer, som lätt gjorde åverkan på inredningen
i ett hus, vore framför allt oekonomiska.
Man hade sett fall då dylika familjer givit skandalpressen
stoff till de mest chikanerande svartmålningar.
</p>

<p>
Stråvall insåg genast, att han för att ge sig sken
av att bedriva en samhällsnyttig verksamhet också
måste praktiskt skydda sig mot illviljan hos de personer,
vilka möjligen kunde komma att förlora sina
bostäder för att lämna tillfälle till dessa bostäders
<a id="page-116" class="pagenum" title="116"></a>
förbättring för andra. På sätt och vis hade han
redan planen färdig i teori. Men för dess praktiska
utförande fordrades en större apparat och ett större
kapital än han ännu behärskade. Men just på denna
plan skulle det kunna ytterligare göras stora
summor, samtidigt som den för Stråvalls hemland
skulle innebära nästan en fullständig nyhet.
</p>

<p>
Idén gick i all sin enkelhet ut på, att barnrika
familjer skulle placeras i stadens yttre delar. Det
behövdes trädgårdsstäder för att ge barnen frisk
luft och utrymme. Inne i städerna var luften förskämd.
Inne i städerna löpte de små barnen risker
av alla slag.
</p>

<p>
Men samtidigt:
</p>

<p>
Äldre personer med anställning i städernas centrala
delar skulle betala mera för att få bo nära sina
arbetsplatser. Barnrika familjer hade icke råd att
betala den hyra som skulle kunna dragas av barnlösa
familjer och ensamma personer, ungkarlar ...
stadgade inkomsttagare, affärsmän, mäklare, bankirer ...
</p>

<p>
Stråvall log stilla, då han tänkte genom dessa
saker.
</p>

<p>
Visserligen fanns det trädgårdsstäder eller ansatser
därtill redan nu, men de hade kommit till på
annat sätt. Det Stråvallska systemet bestod i att
äga hus i centrala stadsdelar, äga tomter utom staden,
att hyra ut stadslägenheterna dyrt, att sälja
<a id="page-117" class="pagenum" title="117"></a>
tomter eller uppföra hyreshus i omgivningarna till
dem, som icke kunde betala inne i staden, att göra
ett formligt extrakt av rika hyresgäster i förnäma
hus och placera barnkolonierna utanför. Staden
skulle utvidgas, de yttre tomterna skulle omgivas
av ännu ytterligare liggande och stiga i värde. Också
de skulle med tiden bliva centrala stadsdelar med
förnäma hus.
</p>

<p>
Detta vore ett stort socialt system, och dess genomförande
åtminstone i princip skulle göra en man
stor. Det skulle göra honom rik.
</p>

<p>
Stråvall ville bli stor och rik.
</p>

<p>
Och medan han dag efter dag, vecka efter vecka
bragte sitt system till mognad under bokstudier och
sifferräkningar, fann han, att han måste söka en
medhjälpare. Hur denne man skulle vara beskaffad
hade han i huvudsak klart för sig, men helt säkert
skulle han icke stå att finna i de kretsar, till
vilka han förts genom sin bekantskap med familjen
Wiepe.
</p>

<p>
Det skulle snart visa sig, att Adrian Stråvall
just i rätta ögonblicket kastat sig in på bostadsmarknaden.
Hans första affär skulle få resultat
som han själv icke anat.
</p>

<p>
Tre månader efter den dag Stråvall underskrivit
papperen med ägaren, och de planerade reparationerna
genomförts, hade Stråvall också en köpare
till huset.
</p>

<p>
<a id="page-118" class="pagenum" title="118"></a>
Det var nu till det yttre ett helt annat hus än
det Stråvall övertagit av den gamle hantverkaren.
Fasaden hade strukits med en stark brun färg, sedan
rappningen fullständigats, taket var nymålat,
alla fönster putsade, gården cementerad liksom portgången,
och den skamfilade träporten hade ersatts
med gallergrindar. Inne i portgången hade väggarna
kasetterats med tunna bräder, och mellan rutorna
hade gjorts panelmålningar i marmormönster.
Bräderna hade målats i ekfärg. Trapporna voro
omlagda, och där fanns elektriska lampor i små
nischer. Fönsterna i trapporna hade vidgats och försetts
med katedralglas, som lät ljuset falla in på ett
sätt som ytterligare förhöjde väggarnas färgverkan.
I lägenheterna hade nya tak spänts och en del målningsarbete
och tapetsering hade utförts, där hyresgästerna
på den korta tiden hunnit avhysas. Eftersom
huset ursprungligen var gediget, hade det också
kunnat bära upp sin försköning och gjorde nu ett
gott intryck av att erbjuda små trevliga och vårdade
hem.
</p>

<p>
När Adrian Stråvall sammanförts med den anmälde
köparen, lade han särskilt märke till dennes
visitkort.
</p>

<p>
Där stod:
</p>

<p class="card">
<span class="line1">K. G:son Gehnfeldt</span><br />
<span class="line2">Godsägare.</span>
</p>

<p class="noindent">
<a id="page-119" class="pagenum" title="119"></a>
Stråvall önskade i detta ögonblick, att han haft
Harriet Wiepes biljett till hands. Han skulle då
velat taga fram detta dokument över sina relationer
och på baksidan, där vapnet stod i upphöjt
tryck, göra någon liten minnesanteckning ... Stråvall
njöt av sin affärsuppgörelse. Det var ingen
diskussion om priset på huset. Godsägare Gehnfeldt
skulle betala de 160,000. Efter uppgörelsen
skulle de gemensamt äta middag ...
</p>

<p>
Vid denna middag meddelade Gehnfeldt i förtroende,
att han endast förmedlat affären för annan
köpare. Han hade föreslagit 195,000 kronor, och
det hade fått gå för det ...
</p>

<p>
Adrian Stråvall hade funnit sin kompanjon.
</p>

<div class="chapter">

<h2 class="chapter" id="chapter-0-13">
<a id="page-120" class="pagenum" title="120"></a>
<span class="line1">KAP. XII.</span><br />
<span class="line2">Marmortrappor för gamla hus.</span>
</h2>

</div>

<p class="first">
<span class="firstchar">F</span><span class="postfirstchar">riherrinnan</span> Ursula Wiepe brukade på sensommaren
resa till Bad-Nauheim för att få åtminstone
tillfällig lindring i en ständigt återkommande
reumatisk krämpa i handlederna. Harriet skulle
följa med i hopp att finna bot för en besvärande
huvudvärk, som hennes läkare förmodat vara en
följd av hennes myckna arbete i de många föreningar
och sällskap, i vilka hon strängt taget var den
ledande själen. Hon hade också haft en mycket ansträngande
tid med avslutandet av årets räkenskaper
i de av föreningarna som förlagt sina huvudstämmor
till denna årstid. Dessutom måste en del
detaljer ordnas för den tid då hon skulle vara borta.
Bland annat skulle en liten hjälpbyrå öppnas för
meddelande av råd och upplysningar till oerfarna
flickor från landet, vilka nu i stort antal kommo till
huvudstaden med anledning av de goda förtjänstmöjligheterna.
I denna hennes verksamhet hade
<a id="page-121" class="pagenum" title="121"></a>
Adrian Stråvall börjat alltmera om icke framträda
så dock på ett eller annat sätt biträda.
</p>

<p>
Hjälpbyrån för de oerfarna flickorna hade upprättats
av föreningen Samhällsnit, vilken kort förut
mottagit en kontant penninggåva av givare »som
ville vara anonym». Samma dag hade Adrian Stråvall
och Harriet Wiepe utan personlig avledare för
den allmänna nyfikenheten promenerat på Strandvägen
och Djurgården. Sedan hade de druckit te
på Grand med tre kvinnliga styresmän i sällskapet
»Lotusknoppen», där för övrigt Stråvall denna vår
varit synlig vid en musikstund, då unga vitklädda
flickor med liljor i händerna utförde sång till harpa.
Stråvall hade varit varmt tilltalad av detta sällskaps
verksamhet, och samtalet med Harriet under
Djurgårdspromenaden hade rört sig om ungdomens
höjande mot allt högre och högre ideal.
</p>

<p>
Adrian Stråvall hade också velat ägna friherrinnan
Wiepe en vördsam hyllning och låtit sända
henne en jardinière innehållande gula rosor jämte
hans visitkort, en gåva som den gamla damen fann
ytterst älskvärd, men som stötte på Ingrids bestämda
kritik. Jardinièren var nämligen av kristall, en
vara som Ingrid djupt föraktade såsom betecknande
gulaschsmak eller på sin höjd den äldre nucksmaken.
Dessutom borde luktärter ha varit mera på
sin plats än dessa rosor, som hon fann vräkiga.
</p>

<p>
<a id="page-122" class="pagenum" title="122"></a>
&mdash; Det är en pretentiös best den där Stråvall,
hade Ingrid sagt till Gunnar.
</p>

<p>
Gunnar hade godmodigt invänt:
</p>

<p>
&mdash; Han är som han är, varför skulle just han
vara fulländad. Du är som du är och ser helst att
ingen lägger sig i det.
</p>

<p>
&mdash; Men du måste väl medge, att man bildar sitt
omdöme om en person just av sådana saker.
</p>

<p>
&mdash; Ja, naturligtvis, medgav Gunnar med en loj
axelryckning. Men Stråvall är affärsman i grund
och botten. Ett par generationer till och familjen
Stråvall kanske representerar kulturen. Vår tid
börjar ta slut, och det kommer en ny uppsättning
människor, som skall ha sin tid.
</p>

<p>
&mdash; Ja, men den där utvecklingsprocessen tar sin
rundliga tid, sade Ingrid.
</p>

<p>
&mdash; Förresten tycker jag vi dra all den nytta vi
kunna av Adrian, sade Gunnar allvarligt.
</p>

<p>
Ingrid teg.
</p>

<p>
Stråvall hade lämnat Gunnar det önskade beloppet,
och &mdash; även den affären hade avslutats på
ett fullt betryggande sätt. Det skedde inne på Gunnars
rum. Gunnar hade skrivit en revers på summan.
</p>

<p>
&mdash; Det är ju onödigt, att någon känner till det
här, hade han sagt.
</p>

<p>
&mdash; Men namnet skulle kanske bevittnas ... ja,
<a id="page-123" class="pagenum" title="123"></a>
du förstår inte för min skull, men jag kunde ju
falla från, och om det skulle vara fordringsägare ...
</p>

<p>
Gunnar blev en smula överraskad.
</p>

<p>
&mdash; Här är ju i alla fall mitt sigill på papperet,
men som du vill ...
</p>

<p>
Stråvall avbröt honom:
</p>

<p>
&mdash; Saken är mycket enkel. Ingrid skulle ju använda
pengarna. Det är ju egentligen för hennes
del. Om hon skriver en förbindelse till dig, att hon
står för din revers till mig, så lägger du bara det
papperet i dina privata handlingar, och så är saken
klar.
</p>

<p>
&mdash; Jaså, du menar att det är jag som kan falla
ifrån. Du har alldeles rätt, affär är affär, Ingrid
skall få skriva ett papper. Det kommer att ge
henne respekt för pengarna.
</p>

<p>
Gunnar hade låtit sin syster skriva den begärda
handlingen. Hon hade bestämt vägrat att lämna
ut den, om den skulle läggas i Stråvalls händer.
Gunnar hade lugnat med att det bara vore en formalitet,
och han hade lämnat Stråvall också detta papper
i förtroende.
</p>

<p>
&mdash; Jag har verkligen aldrig lånat på det viset
förr, sade han, men det har också varit mindre belopp,
och det är ju fullt korrekt att du skall ha
säkerhet ... om du nu är nöjd med denna.
</p>

<p>
Stråvall hade förklarat sig fullt nöjd och tillagt:
</p>

<p>
&mdash; Det här låser jag ned bland mina papper, så
<a id="page-124" class="pagenum" title="124"></a>
du kan vara alldeles lugn. Och räntan kan ju oss
emellan göra detsamma.
</p>

<p>
Gunnar Wiepe tog i allmänhet saker och ting
med orubbligt jämnmod. Han var egentligen för
bekvämlig för att lägga något vid sig i onödan, men
det var inte alldeles utan att han ett ögonblick tvekat.
Emellertid hade han gjort detta för systerns
skull. Han hade nog vänner som i likhet med honom
själv kunde göra upp en penningaffär utan skriverier,
men det var verkligen så, att någon av dem
svårligen kunnat försträcka det belopp som fordrades.
»Stråvall är nu en gång sådan», sade han
för sig själv med ett litet leende.
</p>

<p>
De båda handlingarna nedlåstes av Stråvall i
hans kassaskrin, och några anteckningar i den svarta
boken där förklarade dem närmare.
</p>

<p>
Så reste Gunnar och Ingrid över England till
Spanien, och friherrinnan Wiepe och Harriet till
Tyskland. Reseriktningarna angåvo på sätt och vis
också deras sympatier i den stora fråga, som just
då höll världen i spänning.
</p>

<p>
Stråvall fick nu icke längre uppskjuta sin resa
till Brinkeberga för uppgörelsen med disponenten
om husköpet. Resan hade från början bjudit honom
emot, och han kände obehag framför sig i tiden. Men
när han närmare funderade på saken, gladde det
honom, att han haft onda aningar. Det brukade
alltid klara upp sig till slut, när han hade den oron
<a id="page-125" class="pagenum" title="125"></a>
inför något. Ofta nog kunde den säkraste förvissning
och trygghet störas av de mest ofattbara
besvikelser.
</p>

<p>
Regnet störtade ned, när Stråvall kom ut på
framkörsplanen till den lilla stationen, men det var
just ingenting som bekymrade honom. Inte heller
gladde honom detta välsignade regn, som man bedt
om i kyrkorna och anropat himlens makter för att
få till landets räddning från hungersnöd. Hela naturen
drack, sädesfälten böjde sig drypande ödmjukt
inför detta Herrens under som vederfarits dem.
Luften var drivhustung av dunster, som icke fått
utlopp ur jorden eller växterna.
</p>

<p>
Men likväl förvånade det Stråvall, att icke Jakob
sade något om vädret och detta regn, då han kom
och steg i vagnen. Drängen gjorde bara en stram
honnör och satte sig till rätta på kuskbocken. En
våt klatsch med piskan satte liksom ett märke i
luften, och så bar det av.
</p>

<p>
Vägarna voro avrunna, och sand och grus bildade
deltan i dikena och ända ut på åkrarna, där säden
lagt sig. Midt uppe i hästspåret, i hjulrännorna
och på gångbanorna lågo urvattnade lik av daggmaskar.
En och annan padda kom mötande, också
den uppe på vägen, däst av all välfägnad regnet
skänkt. Eljest stod hela landskapet som sovande
bakom en ridå av regn, förtätad av vattenånga från
den ännu heta jordskorpan.
</p>

<p>
<a id="page-126" class="pagenum" title="126"></a>
Stråvall undrade mycket över Jakobs fullkomliga
tystnad. Vid en ryckning i tömmarna såg han
att Jakob hade ring på fingret. Han skulle gärna
vilja höra något om den historien, men han spanade
förgäves mot beteshagen för att finna utgångspunkt
för ett samtal. Till slut måste han ändå fram med
ett ord:
</p>

<p>
&mdash; Vad är det för metall som blänker på Jakobs
hand, frågade han i raljant ton.
</p>

<p>
Det lät på Jakobs svar som om han suttit med
orden på tungan och väntat att få säga dem:
</p>

<p>
&mdash; Å, det är den saken herr Adrian frågade om
både på hemvägen och bortvägen när han var här
häromsistens, svarade han med ett brett grin.
</p>

<p>
&mdash; Sesådär ja, då skulle Jakob vara gift nu
då?
</p>

<p>
&mdash; Jo, det stämmer nog det.
</p>

<p>
&mdash; Nåja, det kunde ju varit förlovningsring
också.
</p>

<p>
&mdash; Ånej, ett stycke längre än så har vi allt
hunnit.
</p>

<p>
&mdash; Då skulle jag gratulera Jakob, för det är
förstås en vacker och präktig jänta han fått tag i.
</p>

<p>
&mdash; Jag menar nog det, herr Adrian.
</p>

<p>
Stråvall började känna sig osäker, men just här
kunde han inte stanna i samtalet, och ännu mindre
kunde han hoppa över på något annat om än så närbeläget.
Det var något med Jakob.
</p>

<p>
<a id="page-127" class="pagenum" title="127"></a>
Älvorna dansade redan i betesmarken. Det strök
vita molnskägg genom trädtopparna. Dimmor drogo
dälderna genom och dansade. Vem som helst skulle
lagt märke till detta och sagt ett vänligt ord vid
återseendet av sin barndomsbygd, men Stråvall
skyndade att fortsätta samtalet:
</p>

<p>
&mdash; Är det en stadsflicka eller är hon från landet,
Jakobs fru?
</p>

<p>
&mdash; Några <em>flickor</em> tror jag inte precis det är så
godt om i städerna, sade Jakob tvärsäkert. Min
<em>hustru</em> är härifrån stället, och en riktig flicka var
hon, det kan jag ge eden på.
</p>

<p>
Stråvall fällde ett förvånadt uttryck, och han
var kanske en smula häpen över Jakobs iver att
vittna.
</p>

<p>
&mdash; Se, inte har dom fått något för att dom ränt
efter min Gerda, sade Jakob med en knyck på huvudet.
</p>

<p>
&mdash; Nänä, instämde Stråvall, eftersom han egentligen
inte hade något att tillägga.
</p>

<p>
Han knäppte händerna och teg.
</p>

<p>
När de kommo fram på gården mötte Tilda.
</p>

<p>
Stråvall tog drängen i hand och tackade för
skjutsen i det han stack till honom ett par sedlar,
som han nästan hela sista fjärdingsvägen rullat i
handen.
</p>

<p>
Tilda var askgrå i ansiktet och såg förgrämd ut.
</p>

<p>
&mdash; Så förinnerligt roligt som det är att se herr
<a id="page-128" class="pagenum" title="128"></a>
Adrian, så tråkigt och bedrövligt är det väl ändå,
sade hon och brast i gråt.
</p>

<p>
&mdash; Nej, varför är det så bedrövligt?
</p>

<p>
&mdash; Det är väl sista gången, kan jag tro, ja det
är då för galet ... och en sådan gentlerman han
blivit nu herr Adrian.
</p>

<p>
&mdash; Gentleman heter det, Tilda, kom ihåg det.
Men varför skulle det vara sista gången?
</p>

<p>
&mdash; Jo, nu skall ju disponenten köpa huset, så
nu skall väl jag på inrättningen.
</p>

<p>
Hennes envisa skräck för inrättningen rörde honom.
</p>

<p>
&mdash; Tilda vet vad jag alltid sagt. Tilda skall med
till Stockholm och få det bra. Lita på det.
</p>

<p>
Inne i matrummet hade Tilda bullat upp med
kaffe och saffransbröd, filbunke och pannkaka, och
nu först hade Stråvall den angenäma känslan av
att vara åter i barndomen, fjärran världen och allt.
Han kände det verkligen uppriktigt som om han
stode i begrepp att göra något orätt, då han nu ville
flytta gamla Tilda från denna lugna plats till jäktet
och larmet i staden. Men tanken varade blott ett
ögonblick. Den följdes av en reflexion, som han
själv måste stämpla som cynisk: Det var Tildas
eget fel, att hon på detta sätt gick och överlevde
sig själv. Moderns önskan hade varit, att Tilda
skulle få bo kvar några år. Hon hade ju aldrig
kunnat veta hur gammal Tilda skulle bli. Och Stråvall
<a id="page-129" class="pagenum" title="129"></a>
behövde löst kapital. Huset måste omsättas i
reda penningar.
</p>

<p>
Men i det senare avseendet hade disponenten ett
biförslag. Stråvall skulle som del i betalningen
taga rätten att från bruket få vissa kvantiteter marmor.
</p>

<p>
Stråvall funderade en stund på detta förslag.
</p>

<p>
Nåja, men det är ju i själva verket inte marmor
i egentlig mening, sade han.
</p>

<p>
&mdash; Föralldel, den har bara felet att vara svensk.
Under min praktik i Italien såg jag mycket som
var sämre. Se bara ett sådant trappmaterial som
detta!
</p>

<p>
Stråvall nästan ryckte till.
</p>

<p>
&mdash; Säger disponenten det, säger disponenten
verkligen det ... jaja, jaså disponenten säger det ...
</p>

<p>
&mdash; Ja, det säger jag verkligen.
</p>

<p>
&mdash; Tja, då är det väl sagt då, tillade Stråvall
med något av sitt stora leende och samtidigt något
av sin allvarligaste min.
</p>

<p>
Och därefter underskrevs köpekontraktet. Stråvall
skulle ha rätt till viss årlig leverans av marmor
i den form och bearbetning han själv önskade under
viss bestämd tid och till visst för denna tid fastställdt
reducerat pris.
</p>

<p>
Adrian Stråvall hade gjort en god affär, det var
han förvissad om. Hade disponenten bara anat hur
<a id="page-130" class="pagenum" title="130"></a>
väl hans förslag om marmorn passade i de Stråvallska
planerna.
</p>

<p>
Det fanns ett visst hus i Stockholm, från tak
till källare undersökt av Stråvall. I detta hus fanns
det hiss och allt annat modernt, men trapporna voro
av simpel sten.
</p>

<p>
I detta hus skulle det bliva marmortrappor.
</p>

<div class="chapter">

<h2 class="chapter" id="chapter-0-14">
<a id="page-131" class="pagenum" title="131"></a>
<span class="line1">KAP. XIII.</span><br />
<span class="line2">Tillfällets män ...</span>
</h2>

</div>

<p class="first">
<span class="firstchar">D</span><span class="postfirstchar">är</span> åtelen är ...
</p>

<p>
När ett papper går upp på börsen, rusa köparna
till. Samfärdselns alla tekniska apparater
föra budskapet över landet. Där sitter en skara
iakttagare i alla städer färdiga att fånga tillfället.
Efter dem komma andra från alla de mörkaste vrår.
Somliga lyckas. Andra komma för sent.
</p>

<p>
Men i en invigd krets sitta några få och le. De
hade köpt, innan papperet steg, innan budskapet
spreds, innan rusningen började, och de sälja i tid.
Det kan vara två dagar eller tre. De få invigda
vinna vad de andra förlora.
</p>

<p>
Det är spekulationens lag, reglerad av lag och
förordningar. De som offras äro själva spekulanter,
och varan är till för dem.
</p>

<p>
När människohem äro varan och stiga i pris, då
är det människoliv som offras. Varan är till för
den som kan betala. Det kan vara i år, men det
<a id="page-132" class="pagenum" title="132"></a>
kan sätta märken genom tider. Hemmen stå utan
lag. De som icke kunna betala stå utan hem.
</p>

<p>
Adrian Stråvall kunde le. Han hörde till den
lilla krets av invigda, av tillfällets män, som voro
med och visste sin tid, köpte hemmen och höllo dem
fala. Han visste, att det kunde vara några år. Det
hade skett så förr genom alla tider. Det stod att
läsa i ord och siffror. Men de som gjorde lagarna
och förordningarna, hade ännu icke läst det.
</p>

<p>
Hem kunde köpas, hem kunde säljas. Varför
skulle icke de invigda passa på?
</p>

<p>
Det gick år, innan lagar kommo för att skydda
människohemmen. Stråvall köpte hus, och sålde.
Tiden var hans, och han var dess exponent. Han
gjorde stentrappor till marmortrappor, och trä till
mässing. Allt kunde han betala, eftersom allt betalades.
</p>

<p>
Och när lagarnas dråpslag skulle drabba hemmens
skövlare, då stod Stråvall leende och oberörd.
Han och hans kompanjon. De voro invigda, de voro
alltjämt tillfällets män, och lagarna gåvo dem nya
tillfällen.
</p>

<p>
Den som lagen drabbade var icke Stråvall. Dråpslagen
föllo blindt i en oskyldig flock.
</p>

<p>
Stråvalls kompanjon ...
</p>

<p>
Vem var godsägaren K. G:son Gehnfeldt?
</p>

<p>
Vid denna tid slog döden vidt och bredt under
en rasande epidemi.
</p>

<p>
<a id="page-133" class="pagenum" title="133"></a>
Där sutto i ett par små rum helt nära Pauli kyrka
tre personer vid lika många telefoner. När ambulansen
gick, ringde det i någon av de tre telefonerna.
När en far dog i sitt hem ringde det i telefonerna.
De tre personerna antecknade och ringde igen. Då
svarade godsägaren K. G:son Gehnfeldt.
</p>

<p>
&mdash; Det är bra, det här går fint. Jag skall se
på huset.
</p>

<p>
Då steg en herre ned med hissen i ett hus, också
det nära Pauli kyrka. Han möttes av sin chaufför
vid dörren och sade adressen på huset, där döden
skövlat ett hem.
</p>

<p>
Det var godsägaren K. G:son Gehnfeldt.
</p>

<p>
Men det kunde också hända, att någon av de
tre personerna ringde ett annat nummer. Då steg
en liten herre ned i huset Rusthållaregatan 5, kvarteret
Skedbladet, och han ställde sig på främre plattformen
av en spårvagn och slank en stund senare
in i det hus, dit döden visat vägen.
</p>

<p>
Det var herr direktören Adrian Stråvall.
</p>

<p>
Stråvall gjorde få affärer, men när han gjorde
någon köpte han huset, där ett hem var tomt. I
så fall var Gehnfeldt med om affären, och då kunde
köparen heta:
</p>

<p class="center">
AKTIEBOLAGET CENTRALBOSTÄDER.
</p>

<p class="noindent">
Gehnfeldt gjorde många affärer, men när han
gjorde någon hyrde han det lediga hemmet för en
<a id="page-134" class="pagenum" title="134"></a>
vän. Och då ringde det i någon av de icke tre utan
fem telefonerna i en liten mörk lägenhet vid Regeringsgatan,
där en kvinna svarade och antecknade
den nya adressen ...
</p>

<p>
Hon hade tre rum denna kvinna och ett av dem
var ett gammalt förmak, som luktade antikvariat.
Där satt en kanariefågel i en bur och där låg en
bibel på ett bord. Där voro gamla atenienner och
där funnos album på borden. Möblerna voro av
nött plysch, och på soffa och stolar hängde slitna
antimakasser. Det gick en jämn ström av människor
upp och ned för hennes trappor. Men endast en och
en fick tillträde till det gamla förmaket. De andra
fingo vänta i ett matrum, där stolarna hade flätade
sitsar och rottingryggar, och där skänken hade röda
små glasfönster.
</p>

<p>
En besökande kunde fråga:
</p>

<p>
&mdash; Ni annonserar, att ni har en lägenhet?
</p>

<p>
Kvinnan kunde se på den frågande från topp till
tå och svara:
</p>

<p>
&mdash; Tyvärr, den är just uthyrd.
</p>

<p>
Men till den nästa kunde hon säga efter en forskande
blick:
</p>

<p>
&mdash; Ja, det skulle kunna hända. Jag har en
spekulant, som bjuder 900 i avträde. Det går an
att se på lägenheten klockan 2.
</p>

<p>
Och då kunde denna kvinna gå in i nästa rum
<a id="page-135" class="pagenum" title="135"></a>
och ringa en av de tre personerna i huset nära Pauli
kyrka:
</p>

<p>
&mdash; Var på platsen klockan ½1 och bjud ett
tusen.
</p>

<p>
Nästa besökande kunde få till svar:
</p>

<p>
&mdash; Möjligen kan det gå för femton hundra. Det
är ju inte jag själv som hyr ut, så jag kan ingenting
lova, men passa på straxt före klockan 1, för det
är många som reflektera.
</p>

<p>
Men kanske nästa besökande gjorde frågan:
</p>

<p>
&mdash; Det var ju ni som annonserade efter en lägenhet?
</p>

<p>
&mdash; Ja, varsågod och sitt. Se, det var en bekant
som behövde den.
</p>

<p>
&mdash; Men det fordras tusen kronor i avträde.
</p>

<p>
&mdash; Det låter mycket, men kanske han kan reflektera,
om lägenheten passar.
</p>

<p>
Och så ringde kvinnan till godsägaren K. G:son
Gehnfeldt, eller till någon av de tre ...
</p>

<p>
I trappan till denna lilla mörka lägenhet stodo,
gingo eller kommo unga kvinnor strålande av hopp,
unga män, gamla, alla i spänning, några få glada,
de flesta förgrämda av bitter besvikelse. Det var
en bönernas och förbannelsernas trappa, och uppe
hos denna kvinna avgjordes människoöden.
</p>

<p>
Det var en av godsägare K. G:son Gehnfeldts
kvinnor.
</p>

<p>
Han hade verkligen varit godsägare, innan ödet
<a id="page-136" class="pagenum" title="136"></a>
förde honom in på annan marknad ute i världen.
Ingen form av transaktioner var honom främmande.
Han hade varit sjukgymnast och gruvfogde i Amerika,
handlat med vapen på Irland och med fartyg
i Norge. Tidens stormar hade kastat honom tillbaka
mot utgångspunkten. Han hade handlat med hästar,
svin och bomull. Den sista varan av de tre
markerade en ny undergång, som för vem annan som
helst kunde ha blivit slutgiltig, men som för honom
endast betydde ny vistelseort och ny marknad. Det
var en man som besatt många medel och icke skydde
att använda något av dem. Nu var han uppe, och
hans reträtt var garderad &mdash; ett gammalt gods på
Fyen hade han köpt i tid, varnad av sitt föregående
och förvissad om att också det närvarande skulle
ha ett slut.
</p>

<p>
Början av Stråvalls affärer med kompanjonen
gjordes vid en transaktion, för vilken Stråvall måste
hos Gehnfeldt deponera ett mindre kontant belopp,
samtliga sina värdehandlingar inklusive marmorkontraktet
och mot hedersord om diskretion Ingrid
och Gunnar Wiepes reverser på 4,000 kronor. Av
dessa handlingar hade Stråvall sedermera återfått
samtliga utom de båda reverserna. Gehnfeldts hedersord
täckte emellertid risken av en indiskretion.
</p>

<p>
Då lagen till hemmens skydd väntades, ägde
A.-B. Centralbostäder fastigheter i olika delar av
staden. Planen för förvaltningen av de fastigheter,
<a id="page-137" class="pagenum" title="137"></a>
som icke i tid kunde avyttras med förtjänst, omlades
vid detta tillfälle, då alla uppgifter om lagen
voro tillgängliga för Stråvall under hela utvecklingen
av denna fråga. I samtliga fastigheter bildades
bostadsföreningar genom Gehnfeldt eller Stråvall
med bulvaner. De lägenheter, som kunde göras lediga,
undandrogos lagen genom att förklaras till
salu och icke att hyra. En summa skulle betalas
kontant. På återstoden skulle endast betalas ränta,
men allt blev per år tre gånger den hyra som lagen
tillät.
</p>

<p>
Att icke hela Stockholm genomgick denna förvandling
till minuthandel med bostäder var icke
Stråvalls fel, icke lagens förtjänst &mdash; det var efter
Stråvalls uppfattning uteslutande en »dumhet» från
de många lojala husägarnas sida. Om varje lägenhet,
som genom en allmän omläggning efter det
Stråvallska bostadsföreningssystemet blev ledig på
detta sätt, utbjudits till salu, skulle den möjligen
blivit tom &mdash; liksom hundratals lägenheter av denna
anledning stodo tomma under den svåraste bostadsbristen
&mdash; och ägaren skulle fått böta 40 kronor.
Men dessa böter jämte den lediga lägenhetens adress
skulle då ha meddelats i offentliga kungörelser till
allmänhetens upplysning &mdash; god och billig annonsering,
som kunde leda till försäljning av lägenheten.
</p>

<p>
Mönsteraffären på detta område gjordes av Stråvall
<a id="page-138" class="pagenum" title="138"></a>
och Gehnfeldt med skydd av lag och myndigheter
och med slutakten i form av en offentlig förrättning.
Det var transaktionerna med »Bostadsföreningen
Rotundan u. p. a.», vilka hade följande
skeden:
</p>

<p>
1. Godsägaren Gehnfeldt köpte fastigheten kallad
Rotundan i kvarteret Skedbladet av den ursprunglige
ägaren, som innehaft den i 23 år, för
168,000 kronor &mdash; varav 60,000 kontant. Pris per
eldstad 4,200 kr.
</p>

<p>
2. Bildades bostadsföreningen Rotundan u. p. a.
med styrelse: Gehnfeldt, en dam vid Regeringsgatan
samt tre personer från Gehnfeldts kontor.
</p>

<p>
3. Köpte »Föreningen» fastigheten Rotundan av
Gehnfeldt för 280,000 kr., en transaktion som på
papperet hade följande utseende: »Kontant 60,000
kr. enligt kvitto från förre ägaren, tidigare inteckningar
108,000 kr. samt ny inteckning av en hr.
A. Stråvall på 112,000 kr.»
</p>

<p>
4. Såldes lägenheter till »inskrivna medlemmar»
à 7,000 kr. per eldstad, »föreningens självkostnadspris».
Inbetalt: Kontant likvid 65,100 kr., första
amortering 21,700 kr. och räntor 15,190 kr., summa:
101,990 kr.
</p>

<p>
5. Beräknad ränteintäkt var kronor 25,200.
Effektiv ränteintäkt kronor 15,190. På grund av
detta underskott brast föreningen i betalningen av
räntan å hr. A. Stråvalls inteckning.
</p>

<p>
<a id="page-139" class="pagenum" title="139"></a>
6. Hr. A. Stråvall begär huset i mät.
</p>

<p>
7. Förordnas av vederbörande myndigheter om
exekutiv auktion å fastigheten.
</p>

<p>
8. Inropas fastigheten av A.-B. Centralbostäder
för 220,000 kr.
</p>

<p>
9. Samtliga lägenhetsägare voro härigenom utslagna
från sina rättigheter.
</p>

<p>
10. Huset ägdes alltså nu av Stråvall och Gehnfeldt
som för detsamma kontant utlagt 60,000 kr.
och kontant mottagit 101,990 kr. Bruttoinkomst:
En fastighet och 41,990 kr kontant.
</p>

<p>
Stråvall hade dessutom nu inflyttat i det fullt
moderniserade huset Rusthållaregatan 5, varefter
ställningen i kvarteret Skedbladet enligt Stråvalls
egna anteckningar var följande:
</p>

<p>
Kvarteret omfattade <em>mot väster</em> tre fastigheter,
av vilka den nordligaste var Rusthållaregatan 5.
De två övriga ägdes av A.-B. Centralbostäder;
</p>

<p>
<em>mot norr</em>, vettande mot Pauli kyrka fyra fastigheter.
Tre av dessa oåtkomliga. (Möjliga i händelse
av ägarens obestånd genom hyresregleringen.)
Den fjärde <em>önskvärd</em>;
</p>

<p>
<em>mot öster</em> tre fastigheter. Den första Gehnfeldts.
Den andra icke önskvärd. Den tredje <em>överspekulerad</em>;
</p>

<p>
<em>mot söder</em> fyra fastigheter. Två av dessa utgöra
Rotundans dubbelfastighet. De två övriga oåtkomliga
på grund av ägarens halstarrighet.
</p>

<p>
<a id="page-140" class="pagenum" title="140"></a>
Dessutom hade Stråvall själv ägt elva olika lägenheter
i bostadsföreningar. Av dessa hade han
med förlust sålt en och med förtjänst åtta. De
två återstående voro uthyrda genom en dam vid Regeringsgatan.
I uthyrningen av den ena av dessa
lägenheter hade ingått diverse äldre möbler från
Stråvalls hem för 3,680 kronor.
</p>

<p>
Adrian Stråvalls mellanhavanden med godsägare
Gehnfeldt voro vid denna tidpunkt ytterst invecklade.
Ytterligare tilltrasslades detta förhållande genom
delägareskapet i A.-B. Centralbostäder, vars
övriga aktieägare voro bulvaner eller hos Gehnfeldt
anställda personer. Två aktier innehades dessutom
av fröken Harriet Wiepe.
</p>

<p>
Affärerna rörde sig på papperet om miljoner.
Ett avsevärt belopp hade emellertid Stråvall för egen
del placerat i säkerhet i förseglat konvolut som
hemliga handlingar i brandfritt valv.
</p>

<p>
Stråvall litade fullkomligt på sin kompanjon,
men det belopp han reserverat motsvarade hans
långt drivna anspråk på försiktighet i allmänhet.
</p>

<p>
Redan i Gehnfeldts utseende låg för Stråvall en
garanti. Han var av den breda svenska godsägartypen
utan fruktan och hänsyn. Detta var stommen.
Figuren hade något kvar av det militära. En fullkomlig
månförmörkelse av blåsvart hår var lägrad
över hans skalle. Han hade ett vårdat yttre och
ett energiskt ansikte som också kunde kallas vackert.
</p>

<p>
<a id="page-141" class="pagenum" title="141"></a>
Gehnfeldt älskade de starka sensationerna &mdash;
kvinnor mest.
</p>

<p>
Det var en enda sak som irriterade Stråvall:
</p>

<p>
Gehnfeldt hade på skämt bett Stråvall sammanföra
honom med Ingrid Wiepe.
</p>

<p>
&mdash; Jag är ju hennes fordringsägare, hade han
sagt, men han hade ytterligare betonat, att han
skämtade.
</p>

<p>
Detta hade Stråvall också velat tro.
</p>

<div class="chapter">

<h2 class="chapter" id="chapter-0-15">
<a id="page-142" class="pagenum" title="142"></a>
<span class="line1">KAP. XIV.</span><br />
<span class="line2">Vägen som leder till ett hem.</span>
</h2>

</div>

<p class="first">
<span class="firstchar">D</span><span class="postfirstchar">et</span> var återigen en de krossade illusionernas dag
hos familjen Tedelius vid Sturegatan.
</p>

<p>
Lektorn hade vaknat tidigt, och medan han låg
och rökte sin långpipa i sängen sällskapande med sin
käraste ferielektyr, Shakespeare, råkade hans tankar
göra en ganska yster urspåring. Han läste <em>Cymbeline</em>
och kom till det förunderliga rimmet i tredje
aktens första scen, då drottningen i sin dialog med
Cloten säger om Cesar:
</p>

<div class="block">
<p class="noindent">
»... A kind of conquest Caesar made here;
but made not here his brag of &rsquo;came&rsquo; and &rsquo;saw&rsquo;
and &rsquo;overcame&rsquo;: With shame &mdash; ...»
</p>

</div>

<p class="noindent">
Där stannade lektor Tedelius och snappade efter
röken i pipan ... Just den vitsen hade Folke Hjelm
stupat på dagen förut, när han kom tillbaka från en
resultatlös jakt efter en ledigannonserad lägenhet.
»Jag kom och såg ... men kom inte över den», hade
han försökt, hänvisande farbror lektorn till urkällan.
</p>

<p>
<a id="page-143" class="pagenum" title="143"></a>
»Han var för sent ute, gossen», tänkte lektorn
»men nu kanske det vore tid.» Han såg att klockan
var sex och tog på sig nattrock och tofflor, satte
ny eld på pipan och vandrade nedför spiraltrappan
och till Hervors rum.
</p>

<p>
&mdash; Är du inte vaken än, Tösen, skämtade han och
tände.
</p>

<p>
Hervor låg klarvaken i sin säng och grät.
</p>

<p>
&mdash; Seså, Tösen, det skall nog bli bra. Är det våningen
du sörjer över så här bittida?
</p>

<p>
&mdash; Ja ... ja, pappa, det ser så hopplöst ut. Jag
drömde att Folke hade fått en lägenhet och så vaknade
jag ...
</p>

<p>
&mdash; Gör nu som jag säger dig. Gå ut till Fina
och bed henne vackert, så går hon och köper alla morgontidningarna
åt dig. Leta genom dem, och om du
finner något så skynda dit och tag dem på sängen.
Det är sättet skall du tro.
</p>

<p>
&mdash; Ja tack, pappa, det skall jag göra, sade hon
och fick en gnista hopp.
</p>

<p>
&mdash; Kan du tänka dig, att jag fick den idén av
Shakespeare, sade lektorn med den lilla kristidskvarlevan
av mage gungande av skratt under nattrocken.
</p>

<p>
Nu måste verkligen också Hervor skratta, ett gott
befriande skratt.
</p>

<p>
&mdash; Du är då skojig så det förslår, pappa ...
</p>

<p>
Fina hämtade tidningarna. Hervor hade varken
öga eller sinne för de feta telegrammen från fronter
<a id="page-144" class="pagenum" title="144"></a>
och metropoler. Hon rusade genom annonsspalternas
visthusbodar av lagrade varor under allehanda
skyddande förklädnad tills hon fann »Att hyra».
Den ena spalten var mera laddad med missräkningar
än den andra. Det fanns att köpa, alltid att köpa
hem, men ... jo, verkligen ... ett telefonnummer. Där
skulle lämnas anvisning på en lägenhet.
</p>

<p>
Hon gick resolut ut till telefonen och ringde. Ingen
svarade naturligtvis vid denna tid, men hon hade satt
sig i sinnet att väcka upp de döda per telefon om så
skulle behövas. En envis telefonringning om natten
kan tränga genom väggar och trossbottnar. Hon
ringde och beställde på nytt. Om så pappa lektorn
skulle få betala högsta abonnemanget på kuppen för
överskridet antal samtal, så skulle hon väcka annonsören.
</p>

<p>
&mdash; Bara ring, snälla fröken, det gäller livet, sade
hon till den otåliga telefonisten.
</p>

<p>
... det gäller livet ... Hon blev rädd när hon
hörde sina egna ord. Hennes tankar hade på sista
tiden tagit förtvivlade vägar, räknat med de äventyrligaste
möjligheter. Finge de icke lägenheten så
att de kunde gifta sig inom de allra närmaste veckorna,
skulle hon icke kunna stå ut ... Om de haft ett
hem nu, skulle de ha varit gifta och allt hade varit
så bra, så bra som två unga människor kunna önska
och drömma i lycklig väntan att se sin kärlek förkroppsligad.
</p>

<p>
<a id="page-145" class="pagenum" title="145"></a>
När ingen svarade på hennes signaler gjorde hon
sig underrättad om adressen till det uppgivna telefonnumret.
</p>

<p>
Det var ett hemligt nummer ...
</p>

<p>
&mdash; Hem-ligt, hem-ligt, du djävulska ironi, utbrast
hon och gick förtvivlad tillbaka till tidningarna.
</p>

<p>
Hennes spänning ökades i den mån väckarklockan
på hennes nattbord drog i väg med minuter och halvtimmar.
</p>

<p>
&mdash; En lägenhet om två rum och kokvrå att övertaga ...
</p>

<p>
Också här ett telefonnummer ...
</p>

<p>
Ingen svarade på numret. Men nu fick hon av
telefonisten en adress vid Regeringsgatan.
</p>

<p>
Klockan 8 stod Hervor utanför tamburen till den
lilla mörka lägenheten. Hon hade kommit först.
Ingen svarade på hennes ringning. En trappsoperska
kom släpande med sin attiralj, stannade och slog
sig i samspråk.
</p>

<p>
&mdash; Det är till att söka lägenhet förstår jag, eller
kanske fruntimret har en att bjuda ut, snattrade
gumman.
</p>

<p>
&mdash; Jag söker verkligen lägenhet, svarade Hervor
utan att dölja sin överraskning över gummans klarsynthet.
Men hur ...
</p>

<p>
&mdash; Jo jo, här springer dom natt och dag och drar
<a id="page-146" class="pagenum" title="146"></a>
upp smörja och elände i trapporna. Jag tror snart
hela stan har varit här.
</p>

<p>
&mdash; Jaså, är det ett förmedlingsställe?
</p>

<p>
&mdash; Jo något, skulle jag tro. Se här bor ingen här
inte, utan det är en lägenhet som dom fått när gamla
frun som var här dog, och den har dom full med telefoner
och sånt, och där är ett fruntimmer om dagarna
och håller rulljangs.
</p>

<p>
&mdash; Det låter inte värst bra.
</p>

<p>
Gumman fick brått att släpa vidare med sin sopborste.
En elegant dam frasade uppför trapporna,
såg kärvt på Hervor och plockade fram en nyckel ur
en parfymdoftande handväska.
</p>

<p>
&mdash; Förlåt, det var ju här man skulle få anvisning
på en lägenhet?
</p>

<p>
&mdash; Jaså, damen har tagit reda på adressen. Stig
in.
</p>

<p>
Tonen lät inte heller så lovande, tyckte Hervor.
Men hon skyndade att följa damen. När dörren
slogs igen, ringde det i en telefon och samtidigt på
tamburdörren.
</p>

<p>
Det var en kanske trettioårig dam, gissade Hervor.
När hon lade av handskarna, märkte Hervor,
att hon bar två släta smala ringar med en kolossal
diamantring emellan.
</p>

<p>
&mdash; Hur var namnet, frågade damen i affärsmässig
ton.
</p>

<p>
&mdash; Hervor Tedelius. Min far är lektor Tedelius
<a id="page-147" class="pagenum" title="147"></a>
och jag söker en lägenhet, eftersom vi tänkte gifta
oss till våren.
</p>

<p>
&mdash; Er far och ni?
</p>

<p>
Hervor rodnade av raseri. Hon var inte på humör
att uppskatta detta slag av grotesk humor. Men
damen log ett vinnande leende och det kastade lika
plötsligt om Hervors rörliga sinne.
</p>

<p>
&mdash; Min fästman, ingenjör Folke Hjelm, och jag ...
</p>

<p>
&mdash; Jag har verkligen en liten lägenhet på förslag
åt er, men det förargliga är, att människorna vilja
ha ett ganska stort belopp i avträde.
</p>

<p>
&mdash; Hur mycket kan det vara fråga om?
</p>

<p>
Damen mönstrade Hervors oklanderliga kappa och
handskar, såg på hennes kängor och hatt, men stannade
vid den lilla enkla handväskan.
</p>

<p>
Hervor hade gått genom precis samma inspektion
några gånger förr hos liknande bostadshandlare, och
hennes tanke irrade till önskelistan hon räknat upp
för Folke, i det hon gömde sin handväska i muffen.
</p>

<p>
&mdash; Tretusen sexhundra kronor, sade damen, men
då får ni korkmattorna också.
</p>

<p>
Damen lämnade adressen.
</p>

<p>
Hervor gick med en obehaglig förnimmelse av att
det hela stötte på ocker. Men hon visste också av tidigare
erfarenhet, att detta slags schackrare i hem
icke skulle låta sig beslås med ett sådant anbud i
vittnes närvaro. Intrycket av denna dam i denna avdankat
<a id="page-148" class="pagenum" title="148"></a>
hederliga miljö var så oharmoniskt som möjligt.
</p>

<p>
Hon gick till den uppgivna adressen och fann en
liten vrå, som skulle kunnat vara ett idealhem för
henne och Folke, men utom det stora beloppet begärdes
lika mycket i hyra, eftersom huset stod utanför
lagen.
</p>

<p>
I trappan mötte hon en utlänning av semitisk gulaschtyp,
som gav henne en oförskämd blick och med
äcklig säkerhet presenterade sig i tamburdörren till
den lilla lägenheten. Det föll henne in att vänta en
stund på gatan. När hon såg gulaschen gå upp i sin
väntande bil, gick hon tillbaka upp och frågade, om
hon kunde få betänketid på lägenheten.
</p>

<p>
&mdash; Den är uthyrd, svarades snäsigt, och dörren
flög igen.
</p>

<p>
På kvällen kom Folke med rapport över sin dag.
</p>

<p>
&mdash; Vet du, tösingen min, sade han, jag tycker vi
är som ett skatpar på en stor slätt, där vartenda träd
är fullproppat med bon och där ett enda är ledigt,
men när vi kommer till det med våra pinnar, så står
det någon och schasar bort oss.
</p>

<p>
&mdash; Du käre, sade hon bara, och de sutto tysta en
stund.
</p>

<p>
&mdash; Men det kanske finns en utväg ändå. Du vet
att jag fick ett litet hopp hos Stråvall på Rusthållaregatan.
</p>

<p>
&mdash; Ja, ja, skynda ...
</p>

<p>
<a id="page-149" class="pagenum" title="149"></a>
&mdash; Lägenheten står fortfarande tom. Nu är den
inte att hyra utan till salu. Det är två rum, hall och
stort kök, badrum och värme, och han vill ha 38,000
kronor.
</p>

<p>
Hervor trutade missnöjd och gav ifrån sig ett
gnyende ljud av missbelåtenhet.
</p>

<p>
&mdash; Men det är bara fråga om skenköp. Vi behöva
bara betala räntan på beloppet. Det är sju och
en halv procent och skall betalas förskottsvis, sade
Folke.
</p>

<p>
&mdash; Jag blir snurrig i huvudet av alla dessa procent
och siffror. Säg bara om du tror vi kan.
</p>

<p>
&mdash; Visst skulle vi gå i land med det, men den
slavhandlarn vill inte bestämma sig. Han tror att
han skall få någon som betalar hela beloppet kontant.
</p>

<p>
Egentligen hade Folke inte berättat hela sanningen
för Hervor. Han ville bespara henne det som
inträffat.
</p>

<p>
När han kom och sökte Stråvall, blev han mottagen
av dennes husfröken och tillsammans med henne
och en pudel hade han besett den lediga lägenheten.
Han hade presenterat sig och fått veta, att hon
hette Wagner, och han erinrade sig, att han sett henne
i ett något äventyrligt sammanhang på ett utvärdshus
med en godsägare Gehnfeldt, som han också
råkat under sin långvariga bostadsjakt.
</p>

<p>
Det föll honom in att smickra henne och inleda
en liten flirt med pudeln som ett slags frivilligt medium.
<a id="page-150" class="pagenum" title="150"></a>
Kanske skulle denna människa kunna påverka
Stråvall. Det föreföll ju i varje fall sannolikt
att hon skulle kunna det, och vad flirten beträffade
var hon inte hårdskruvad.
</p>

<p>
&mdash; Här har ni sannerligen mitt öde i edra händer,
sade han. Ni behöver ju bara ge direktören en
varm blick så blir han som ett vax och låter mig få
lägenheten.
</p>

<p>
&mdash; Han är nog som ett vax ändå utan den blicken,
tror jag, sade hon.
</p>

<p>
&mdash; Men ni själv då, skulle ni inte kunna låta
beveka er. Ni har alldeles säkert något att bestämma
...
</p>

<p>
&mdash; Ja, vet ingenjörn, då skulle ni få lägenheten,
sade hon och klappade pudeln ... eller vad tror du,
Bjuttan.
</p>

<p>
&mdash; Om jag vore rik och fräck skulle jag erbjuda
er intill hälften av mitt rike.
</p>

<p>
&mdash; Men vad skulle då den andra hälften säga?
</p>

<p>
Folke Hjelm hyvlade av resten av samtalet och
kom iväg. Det var honom ganska tydligt, att vad man
än med lätthet skulle kunna få, så var det då ingalunda
ett hem.
</p>

<p>
Nere på gatan mötte han Stråvall, som hoppade
av en spårvagn.
</p>

<p>
&mdash; Får jag besvära direktörn med ett par ord?
</p>

<p>
Stråvall hade ett dött leende över ansiktet, men
<a id="page-151" class="pagenum" title="151"></a>
han log inte i sitt sinne. Det var lätt att se, att han
var ytterst upprörd.
</p>

<p>
&mdash; Var så god, herr ingenjörn, sade Stråvall och
väntade med halvöppen mun och nästan flämtande
som en andfådd terrier.
</p>

<p>
&mdash; Nu måste direktör Stråvall göra slag i saken
och låta oss gifta oss och flytta in.
</p>

<p>
&mdash; Ja, om bara jag kunde själv bestämma över den
saken.
</p>

<p>
&mdash; Det är ju i alla fall er egen lägenhet, och jag
går med på skenköpet.
</p>

<p>
Stråvall såg sig oroligt om.
</p>

<p>
Folke Hjelm kände i det ögonblicket en svårtämjd
lust att ge karlen en ordentlig örfil, men han lyckades
bemästra sina känslor.
</p>

<p>
&mdash; Skulle inte ingenjör Hjelm vilja vänta en tid,
till april eller så ...
</p>

<p>
&mdash; Nej, det går inte, svarade Folke häftigt.
</p>

<p>
&mdash; Ja, då är jag rädd att ...
</p>

<p>
&mdash; Rädd att ...?
</p>

<p>
&mdash; Att jag måste sälja lägenheten.
</p>

<p>
&mdash; Förlåt, men det där begriper jag verkligen inte.
Skulle <em>ni</em> vara tvungen att sälja lägenheten <em>nu</em>,
därför att <em>jag</em> inte kan vänta på den tills i <em>april</em>.
</p>

<p>
Stråvall flinade kallt och vände huvudet på sned.
</p>

<p>
Det blev för mycket för Folke.
</p>

<p>
»Förbannade humbug och blodsugare.»
</p>

<p>
<a id="page-152" class="pagenum" title="152"></a>
Folke hade orden på tungan men i sista ögonblicket
hejdade han sig. I stället sade han helt kort:
</p>

<p>
&mdash; Ja, herr Stråvall, jag släpper inte taget.
</p>

<p>
Det låg hot i tonen, som ej kunde missförstås.
</p>

<p>
Stråvall strök utmed väggen som en hundvalp.
»Den där lägenheten kommer att kosta något för
herrn», tänkte han, när han slank in genom dörren till
marmortrappan.
</p>

<div class="chapter">

<h2 class="chapter" id="chapter-0-16">
<a id="page-153" class="pagenum" title="153"></a>
<span class="line1">KAP. XV.</span><br />
<span class="line2">Patricier och plebejer.</span>
</h2>

</div>

<p class="first">
<span class="firstchar">D</span><span class="postfirstchar">et</span> fanns för Stråvall något som var värre än en
motgång. Det var osäkerheten. När denna känsla
kom över honom i någon form, var det som om han hade
kvicksilver i kroppen.
</p>

<p>
För att slutligt avhandla en affär med Gehnfeldt
hade han gått med denne till lunch.
</p>

<p>
Gehnfeldt hade helt oväntat under lunchen sagt:
</p>

<p>
&mdash; Ingrid Wiepe är en underbar kvinna. Hon är
vackrare än sitt porträtt.
</p>

<p>
Stråvall bleknade av överraskning. Han stirrade
med ett stelnat leende över bordet på sin kompanjon.
Var Gehnfeldt full eller galen? Stråvall, som
själv var ytterst försiktig när det gällde sprit, visste
att Gehnfeldt kunde konsumera oändliga kvantiteter.
Men det brukade endast avspeglas i hans ansikte i
form av en mörk, nästan violett färgton. Nu var också
Gehnfeldt en smula blek i förhållande till sin vanliga
robust friska kulör.
</p>

<p>
<a id="page-154" class="pagenum" title="154"></a>
&mdash; Vad menar du med detta, frågade Stråvall och
kände fårkotletten vända i halsen.
</p>

<p>
&mdash; Tja, vad kan jag mena med det, sade Gehnfeldt
efter och såg utan mål bort över borden, ut genom
fönstret mot riksbankslejonen på andra sidan
vattnet.
</p>

<p>
Stråvall följde blickriktningen, och det var han
som fick in siktet på de avskyvärda lejonkarrikatyrerna.
Men de hade blott sin egen fulhet att visa, och
gåvo honom icke något svar.
</p>

<p>
Det skulle varit värdt mycket för Stråvall att just
i detta ögonblick finna en nyckel till vännens tankar.
</p>

<p>
&mdash; Patricierblod, sade Gehnfeldt för sig själv.
</p>

<p>
Detta ord gjorde Stråvall ännu mera osäker. Kunde
möjligen Gehnfeldt ha för avsikt att på något
sätt nästla sig in i familjen Wiepe. Gehnfeldts namn
fanns verkligen i adelskalendern, om än långt mindre
apostroferat än Wiepes, men enbart i det förhållandet,
att det fanns, såg Stråvall efter sitt sätt att värdera
saker och ting en möjlighet för Gehnfeldt att bereda
sig ett slags plattform eller i varje fall en liten dörrmatta.
</p>

<p>
&mdash; Personer som man inte känner har man ju
svårt att bedöma mer än till ytan, sade Stråvall med
ett blekt löje som i sitt slutmoment påminde om ett
barns begynnande gråt.
</p>

<p>
&mdash; Personer av samma klass förstå varandra vid
en enda blick, sade Gehnfeldt och tände en cigarrett.
</p>

<p>
<a id="page-155" class="pagenum" title="155"></a>
Han blåste ut röken genom näsan och ansåg sig
böra ha ett glas madeira till den repliken.
</p>

<p>
&mdash; Det ligger i blodet, förstår du, tillade han med
en skolmästarnickning.
</p>

<p>
&mdash; Drick ett glas med, Stråvall, sade han och tonen
var nästan beskyddande uppmuntrande.
</p>

<p>
&mdash; Tack, jag tar en cigarrcigarrett.
</p>

<p>
&mdash; Jo jo, hm.
</p>

<p>
&mdash; Du skall inte inbilla mig, att du känner fröken
Wiepe, återtog Stråvall i skolpojkston.
</p>

<p>
&mdash; Å, vi råkades häromdagen.
</p>

<p>
Längre lyckades inte Stråvall driva saken. Efter
lunchen skyndade han hemåt; kastade sig av gammal
vana upp på en spårvagnsplattform, och stötte
samman med Folke Hjelm vid knuten av Rusthållaregatan,
då han hoppade av.
</p>

<p>
Också detta möte misshagade honom, och när han
efter samtalet steg upp i hissen med tanken »den lägenheten
skulle allt kosta åtskilligt för herrn», besinnade
han genast, att han gjort en dumhet i sitt upprörda
tillstånd. Folke Hjelm var ju på sätt och vis
en vän till Gunnar. Hade han återkommit i detta
ögonblick, skulle han fått lägenheten till vilket pris
som helst mot den tillfredsställelse Stråvall skulle
ha känt av att få säga: Eftersom ingenjör Hjelm är
en vän till baron Wiepe ... Men nu hade han i stället
invecklat sig och sagt en uppenbar dumhet.
</p>

<p>
Detta ökade hans osäkerhet. Folke Hjelm var
<a id="page-156" class="pagenum" title="156"></a>
otvivelaktigt en karl att räkna med, fast han icke var
av någon mera känd familj. Stråvall hade börjat
att kompromissa med sin kategoriska uppfattning om
förutsättningarna för att räknas till överklass ...
Men denne Gehnfeldt hade börjat tala om patricier.
En sådan ... Det gjorde honom nästan till plebej i
Stråvalls ögon, eftersom han inte tänkte på, att det
var hans plötsliga rädsla som krävde att han förringade
honom i sin egen uppfattning.
</p>

<p>
Men varför hade Gehnfeldt sagt detta om Ingrid
Wiepe, och varför ... det gick en iskall kåre över
ryggen på Adrian Stråvall ... varför hade han icke
lämnat tillbaka Gunnars och Ingrids reverser? Nu
återigen måste Stråvall lugna sig med att det ju icke
kunde vara någon fara. Gehnfeldt hade i alla deras
mellanhavanden varit en fullt korrekt affärsman,
han hade i deras personliga umgänge alltid varit en
gentleman, ja verkligen en patricier.
</p>

<p>
Men, porträttet av Ingrid, var hade han sett det
till jämförelse med originalet?
</p>

<p>
En svart misstanke stack Stråvall som en insekt,
och han såg sig hastigt om i sitt lilla kabinett. Där
hade han några av familjen Wiepes porträtt på väggarna,
men han erinrade sig genast, att han lagt Ingrids
i sitt amerikanska skrivbord. Han hade en natt
suttit med sina räkenskaper, och Ingrid hade bokstavligen
stört honom. Vid en punkt i sina anteckningar,
där han gjort en uppställning över sina mellanhavanden
<a id="page-157" class="pagenum" title="157"></a>
med Gehnfeldt, hade han ryckts från sitt arbete
av den obehagliga påminnelsen om reverserna,
och han hade måst gå efter Ingrids porträtt som han
länge suttit och betraktat nästan som om han varit
rädd för det. Och när hans husfröken just då släppt
in hunden, hade han dragit ned bordjalusien för att
dölja föremålet för sina samvetskval. Ty det var
samvetskval som han kände. Det var oförlåtligt att
ha lämnat från sig dessa reverser. Nu skulle han
aldrig ha begått en sådan handling, men nu hade han
också inte behövt lämna papperssäkerhet för en affär
med Gehnfeldt. Nu hade han penningar.
</p>

<p>
Kunde möjligen Gehnfeldt ha sett Ingrids fotografi
här hemma hos honom? Men det hade icke varit
med de andra på väggen. Det hade icke som Harriets
porträtt stått på hans divanbord. Det hade efter
den där natten absolut legat nere i ett skulpterat
träskrin på bokhyllan. Och skrinet hade varit
låst, eftersom Stråvall icke lämnade något olåst.
</p>

<p>
En annan misstanke följde:
</p>

<p>
Kunde fröken Wagner ha visat det, om han råkat
glömma nycklarna till sina lådor hemma? Det
hade hänt att Gehnfeldt sökt honom medan han varit
ute, och hopad cigarraska hade visat, att han ibland
kunnat dröja ganska länge.
</p>

<p>
Det var faktiskt något av det obehagligaste Stråvall
erfarit under hela sin bekantskap med Gehnfeldt.
Och detta, att den andre icke velat säga sina tankar
<a id="page-158" class="pagenum" title="158"></a>
rent ut, var det mest irriterande. Något sådant hade
aldrig förr inträffat. Någon förklaring måste ju finnas.
</p>

<p>
Nu ångrade Stråvall, att han aldrig nämnt Gehnfeldts
namn för Gunnar. Gunnar hade aldrig varit
intresserad av något som rörde affärer.
</p>

<p>
Stråvall satte sig i sitt kabinett och sökte finna
en utväg ur sitt bryderi.
</p>

<p>
Fröken Wagner kom in i rummet.
</p>

<p>
Han satte blicken i henne och blev vit i kinderna,
men ansiktet log.
</p>

<p>
&mdash; Gå ut, sade han.
</p>

<p>
Hans husfröken sträckte på nacken och sade lugnt
ett långt utdraget »neej».
</p>

<p>
Stråvall flög upp från stolen.
</p>

<p>
&mdash; Vågar ni säga det ordet? Säg en gång till
att jag är plebej.
</p>

<p>
&mdash; Det bleve i så fall första gången. Det ordet
har jag inte använt.
</p>

<p>
Hon var van vid de Stråvallska utbrotten. De
kommo mycket sällan, och han sökte snart försona
sig, men de kunde för dagar sätta en leende dödsmask
över hans ansikte.
</p>

<p>
&mdash; Jag misstog mig, fröken Wagner, förlåt.
</p>

<p>
&mdash; Det var »nej» jag sade och inte »plebej».
</p>

<p>
&mdash; Snälla fröken, var inte ond, jag är ohyggligt
nervös. Tror ni att jag har fått spanska sjukan?
</p>

<p>
&mdash; Å, direktör Stråvall räknar för mycke bara.
</p>

<p>
<a id="page-159" class="pagenum" title="159"></a>
&mdash; Kanske det ja, kanske det, fröken Wagner.
</p>

<p>
Hon stannade kvar i rummet.
</p>

<p>
Det föreföll som om uppträdet piggat upp henne.
</p>

<p>
&mdash; Får jag säga direktörn en sak, sade hon förtroligt.
</p>

<p>
&mdash; Var så god.
</p>

<p>
&mdash; Direktörn skulle gifta sig.
</p>

<p>
Hans blick gled över till Harriet Wiepes porträtt
men mötte fröken Wagners på återvägen därifrån.
</p>

<p>
Båda voro smått besvärade, och blickarna gledo
åtskiljs.
</p>

<p>
&mdash; Tycker ni det?
</p>

<p>
Han rodnade som en flicka.
</p>

<p>
&mdash; Det skulle ...
</p>

<p>
Han avbröt sig, och hon upptog den påbörjade meningen.
</p>

<p>
&mdash; ... vara med någon som passar direktörns
nerver.
</p>

<p>
Därmed gick hon.
</p>

<p>
Stråvall stirrade tomt ut i rummet och skakade
på huvudet. Detta var häxsabbat, hela omgivningen
syntes laddad denna olycksaliga dag. Laddad helt
enkelt med förtret.
</p>

<p>
Pudelhyndan kom in och lade upp tassarna i sin
herres knä. Han strök henne genom pälsen.
</p>

<p>
&mdash; Vad säger du, Beauty?
</p>

<p>
Hunden fnyste och såg upp, fick ett anfall av
<a id="page-160" class="pagenum" title="160"></a>
ysterhet och sprang ut på golvet och såg till sist upp
på väggen, där Gunnar Wiepes porträtt hängde.
</p>

<p>
&mdash; Det, ja, Beauty ... kanske det.
</p>

<p>
Han gick och såg sig i spegeln, tog sin bästa ytterrock
och promenerade ut.
</p>

<p>
Gunnar var ensam på sitt ämbetsrum.
</p>

<p>
Stråvall hade under promenaden noga tänkt över
vad han skulle säga:
</p>

<p>
&mdash; Jo, jag har funderat på de där reverserna och
tycker det var alldeles onödigt att jag bad dig om
dem.
</p>

<p>
&mdash; Så, har du tänkt att kräva mig nu, din skurk?
</p>

<p>
»Skurk» var Gunnars beteckning på sina vänner.
Det var som balsam på såren för Stråvall att
höra detta ord.
</p>

<p>
&mdash; Nej, tvärtom. Vill du skriva ett brev till mig,
och avfatta det som om du sände mig beloppet samtidigt.
Du kunde ju rekommendera det.
</p>

<p>
&mdash; Det var sjutton, har du feber eller är det någon
ny form av tokeri? Man blir sannerligen inte
överraskad över någonting nuförtiden.
</p>

<p>
&mdash; Nej, jag menar det, ser du, att jag i så fall
skulle lägga det brevet i mina handlingar och göra
en hänvisning till det i mina räkenskaper, där jag
skulle avföra din skuld. Sedan skulle du ju vid tillfälle
kunna göra en avbetalning, men jag vill inte
ha det skrivet längre.
</p>

<p>
&mdash; Men om du skulle falla ifrån?
</p>

<p>
<a id="page-161" class="pagenum" title="161"></a>
&mdash; Ja, nu skall jag säga dig, att jag verkligen
har ganska god ekonomi.
</p>

<p>
Det var ett osökt tillfälle för Stråvall att få deklarera
sin förmögenhet.
</p>

<p>
&mdash; Jag har några hundra tusen, oss emellan sagt.
</p>

<p>
&mdash; Och våra släktpengar äro nästan på upphällningen,
sade Gunnar. Det är verkligen tidsbetecknande.
</p>

<p>
Stråvall kände sig som om han fått en kalldusch.
Han visste alltför väl, vari Gunnar såg skillnaden
på gammalt och nytt kapital.
</p>

<p>
&mdash; Har du gjort så goda affärer med Gehnfeldt,
frågade Gunnar.
</p>

<p>
Stråvall hade känt det som om han varit på väg
att vända en vidrig dag till rätta, men nu insåg han,
att det som låg i luften var starkt organiserat av
fientliga makter. Harriet hade bibragt honom en
halvt teosofisk uppfattning om goda och onda gärningars
straff och belöning, och nu var han fullt på
det klara med att han stod till svars inför en domare
i andevärlden för att han svikit sitt ord om reverserna.
</p>

<p>
Han gjorde ett försök att finna sig tillrätta i stolen
medan han tände en cigarrcigarrett &mdash; hans typiska
rökverk &mdash; och frågade obesvärat:
</p>

<p>
&mdash; Jaså, du känner Gehnfeldt?
</p>

<p>
&mdash; Nåja, den sorten lär man snart nog känna. Jag
spelade bridge med honom en natt i en familj. Han
<a id="page-162" class="pagenum" title="162"></a>
bar sig förresten ganska tölpigt åt mot Ingrid, satt
och stormstirrade på henne hela middagen.
</p>

<p>
&mdash; Hur hade han kommit med? Kände han ...
</p>

<p>
&mdash; Asch, tiden är ju fullproppad med sådana där
strebertyper, och man kan inte undgå att stöta på
dem, inte ens i ganska goda kretsar. Han var något
slags skolkamrat eller om det var Karlbergskamrat
med värden. Gehnfeldt fick som du vet avsked
för en växelaffär.
</p>

<p>
Stråvall kände, att det blev ett avstånd mellan
Gunnar och honom i detta ögonblick.
</p>

<p>
&mdash; Det är den typen som ställer till så mycket
socialt ont i världen. De gå och hovera sig och leka
överklass, och en hygglig arbetare är tio gånger mer
överklass. Men arbetare råkar nästan aldrig på den
verkliga överklassen, och därför tro de det de tro.
Det är Gehnfeldtstypen som för dem betecknar bättre
folk.
</p>

<p>
&mdash; Vill du skriva det där brevet jag föreslog, sade
Stråvall, sedan de slutbehandlat Gehnfeldt.
</p>

<p>
&mdash; Nej, vet du det tycker jag inte.
</p>

<p>
Stråvall sökte finna en avledare:
</p>

<p>
&mdash; Ja, jag kan ju riva sönder reverserna, sade
han.
</p>

<p>
Det var egentligen det mest okloka av allt han
sagt.
</p>

<div class="chapter">

<h2 class="chapter" id="chapter-0-17">
<a id="page-163" class="pagenum" title="163"></a>
<span class="line1">KAP. XVI.</span><br />
<span class="line2">Tidsröster.</span>
</h2>

</div>

<p class="first">
<span class="firstchar">S</span><span class="postfirstchar">exton</span> tekoppar stodo uppradade på ett serveringsbord
i Wiepes salong. Det var små nätta
koppar utan alla ansatser till japaneseri i porslinet.
I stället var det Gustafsberg och bar kungligt namnskiffer
och jubileumsårtal.
</p>

<p>
Sexton små damer voro redan samlade i salongen,
fördelande sig på skilda grupper, sittande eller stående.
Mellan grupperna gick en jättestor bonbonière,
och det knaprades på sötsaker. På borden lågo anteckningsböcker,
handväskor, konvolut, portföljer och
protokollspärmar kringströdda.
</p>

<p>
De små damerna kände sig väl till mods, och de
flesta av dem talade samtidigt. Miljön var angenäm,
och det var behagligt att på väggen se sig betraktad
av drottningen i ungdomsporträtt med personlig dedikation
»till min kära Ursula Wiepe», det var en påminnelse
om tidens allvar att se skimret i solen från
marinvärjan på väggen med dubbelörnen och den kejserliga
devisen med det krönta namnskiffret.
</p>

<p>
<a id="page-164" class="pagenum" title="164"></a>
Det som mindre harmonierade var en ordförandeklubba,
men spänningen som blev märkbar, då klubban
lätt slogs mot det holländska mosaikbordet, var
också uteslutande angenäm.
</p>

<p>
&mdash; Mina damer, hälsade ordföranden. Vi äro
samlade i dag för att dryfta en fråga, som på sista
tiden blivit ganska aktuell, och som redan en gång tidigare
i förbigående varit uppe i föreningen Samhällsnit.
</p>

<p>
Teservisen slamrade, och det blev en liten paus.
</p>

<p>
&mdash; Tack, snälla Harriet, jag har tagit socker ...
nej inte grädde, tack, jag vill inte bli fet.
</p>

<p>
Ordföranden fortsatte:
</p>

<p>
&mdash; Det gäller bostäderna och barnen. Vår förening
har i skilda delar av förstäderna utdelat kläder
åt de små barnen och tryckta föreskrifter till föräldrarna
om barnens vård, men de senaste rapporterna
från våra ombud och från diakonissorna i församlingarna
visa, att det likväl är illa ställt med hygienen.
Detta står i sammanhang med bostadsfrågan.
Barnen i de fattiga hemmen trängas samman med de
äldre och sakna luft. Och för många föräldrar äro
barnen icke ens välkomna. Moderskapet betraktas
som en olycka. Njutningslystnaden stegras i takt
med de ökade förtjänsterna. Brottsligheten på detta
område är oerhörd, och för penningar utföres bokstavligen
mord.
</p>

<p>
Man lyssnade med andlös spänning till ordföranden.
<a id="page-165" class="pagenum" title="165"></a>
Servisen hade upphört att slamra, och intresset
markerades av värmda kinder och skärpta blickar.
</p>

<p>
&mdash; Man måste söka en samlingslinje, på vilken
man kan gå fram till anfall mot detta sociala onda.
Det är myndigheternas sak att råda bot för detta,
men det bör vara vår förenings sak att vädja till myndigheterna
härom.
</p>

<p>
En talarinna anmälde sig:
</p>

<p>
&mdash; Det förefaller som om det vore fråga om två
skilda saker, detta obehagliga om barnen och om bostäderna.
</p>

<p>
Flera instämmanden.
</p>

<p>
Nu var diskussionen i gång.
</p>

<p>
&mdash; Husvärdarna skulle åläggas att skaffa plats
åt barnrika familjer i första hand, yttrade en av damerna.
Det finns sådana husvärdar som föredraga
rika judar och utländska gulascher framför svenska
familjer med många barn.
</p>

<p>
Här skyndade Harriet Wiepe att öppna sin portfölj.
Hon tog fram några papper och begärde ordet.
</p>

<p>
&mdash; Det finns likväl husägare med sociala intressen,
som just söka placera barnlösa familjer i centralbo
... i stadens centrala delar för att ge de barnrika
tillfälle att slå sig ned i trevliga trädgårdsstäder.
Man kan spåra en alldeles ny tendens i detta avseende.
Det finns personer som av intresse för detta köpa
tomtområden utanför staden, som de upplåta för billigt
pris. En annan sund tendens är bostadsföreningsprincipen.
<a id="page-166" class="pagenum" title="166"></a>
Genom att inköpa ett hus gemensamt kunna
föreningar lämna lägenheter till sina medlemmar.
Och detta kan ske till självkostnadspris.
</p>

<p>
En talarinna bad att få en upplysning:
</p>

<p>
&mdash; Vad är självkostnadspriset för en bostad?
</p>

<p>
Ordföranden trodde sig kunna meddela, att det
vore beroende av vad föreningen betalt för huset. Hon
ville understryka vad föreningens kassör, fröken Wiepe,
nämnt om tendensen att upplåta trädgårdstomter.
</p>

<p>
&mdash; Det borde vara koncession på att vara husvärd,
sade en talarinna. Det finns nämligen sådana som
icke taga någon hänsyn, och dessa borde förbjudas
att vara det.
</p>

<p>
Stämningen i föreningen syntes nu vara en helt
annan än då frågan vid ett tidigare tillfälle var uppe.
Men diskussionen återfördes nu av ordföranden till
utgångspunkten:
</p>

<p>
&mdash; Huvudfrågan är dock att bereda hem och vård
åt barnen, och det är i detta avseende som myndigheterna
böra uppmanas att ingripa. Det räcker icke
att några enskilda upplåta tomter till barnrika familjer.
Under tiden offras så många tusen barn. Det
är som om Molok triumferade över samhället. Det
finns tusentals kvinnor ...
</p>

<p>
Talarinnan sänkte rösten och läste upp siffror
från ett papper. Hon lämnade utdrag från en samtidigt
pågående rättegång och hänvisade till en del
offentliga rapporter.
</p>

<p>
<a id="page-167" class="pagenum" title="167"></a>
&mdash; Detta är den viktigaste frågan, slutade hon.
</p>

<p>
&mdash; Men vems är skulden till detta? Man kan ju
inte skylla sådant på myndigheterna. De upplåta ju
dock lokaler, skolor och annat åt behövande. Det är
bara demagogi att tala om Moloks triumf över samhället,
om man vill göra detta i sammanhang med bostadsfrågan.
Tiden är sådan. Där ligger skulden.
</p>

<p>
Det var nästa inlägg i diskussionen.
</p>

<p>
Och så fortsatte den. Då någon enighet icke kunde
uppnås beträffande sättet att vädja till myndigheterna,
och då meningarna likaså voro delade i fråga
om vad denna vädjan skulle gå ut på, sammanfattade
ordföranden sammanträdets resultat i följande
proposition:
</p>

<p>
&mdash; Anser föreningen att den i dag diskuterade
frågan alltjämt befinner sig på ett så outredt stadium,
att föreningen tills vidare bör ställa sig avvaktande?
</p>

<p>
De svar som avgåvos på frågan voro jakande.
</p>

<p>
På denna linje skulle alltså föreningen Samhällsnit
gå fram. De sexton damerna kunde skiljas åt i
medvetandet att ha gjort sitt bästa för att lösa en
fråga, som ingen före eller efter detta sammanträde
skulle kunna lösa. Diskussionsinläggen voro endast
ett eko av tidens tal i olika munnar även på det samhällsplan
som representerades av de sexton.
</p>

<p>
Men talet man och man emellan vid denna tid ledde
<a id="page-168" class="pagenum" title="168"></a>
till möten och resolutioner. Det jäste i samhället,
eftersom kärnan angripits, hemmet var sjukt!
</p>

<p>
En av dessa dagar kom Folke Hjelm över Kvarntorget.
Han hade ringt till Hervor. Det var den vanliga
dagsrapporten från fronten: »Fienden, bostadsjobbarna,
går fram» ...
</p>

<p>
&mdash; Nu står jag inte ut längre, Folke, klagade hon.
Jag går till ...
</p>

<p>
Men det blev avbrott i samtalet.
</p>

<p>
Folke ringde igen, men Hervor hade redan gått ut.
</p>

<p>
Han gick bort över Kvarntorget, dyster till sinnes.
Snön yrde genom gatorna, och från taken fördes
den för vinden i lätta vita slöjor. Det var som brudslöjor
fladdrande i luften, eller som vita svepningar.
Och snön blev tyngre och tätare &mdash; ett bårtäcke över
hans hopp och drömmar.
</p>

<p>
Det lyste över entrén till en möteslokal. Han
såg ordet »Bostadsfrågan» på ett anslag vid dörren,
betalade en slant och gick in.
</p>

<p>
Här gingo debattens vågor höga under hyssjanden,
applåder och bravorop. Det var revolution i
luften, reaktion, opposition och indignation. Somliga
sutto på golvet, andra klädde väggarna. Det var
så fullt som huset tålde, och atmosfären var förtätad.
</p>

<p>
Folke Hjelm hade samma intryck vid inträdet
som om han en stund hållit händerna för öronen och
plötsligt ryckt dem undan:
</p>

<p>
&mdash; ... med sina våningar på åtta rum och två
<a id="page-169" class="pagenum" title="169"></a>
eller tre personer, och det hus jag talar om har 58
eldstäder, rum eller kök, och där bo tvåhundrasjuttio
personer.
</p>

<p>
&mdash; Hör, hör!
</p>

<p>
&mdash; Ja tvåhundrasjuttio personer och av dem äro
103 under tio år. I en lägenhet på ett rum och kök
bor en änka och hennes två döttrar och de ha tre ungkarlar
inneboende, och två barn är där, vems det nu
är.
</p>

<p>
Ny talare:
</p>

<p>
&mdash; Det är smockfullt i varenda kåk, där inte hajarna
vräker ut hela familjer och tar möblerna i pant.
Och så är det till att fösas in i en kasärn som boskap.
En halvsvälter fast man får stå i kö den ena timmen
efter den andra i kölden för att få en matbit och andra
sitter vid dukade bord i varma bostäder ... Är det ett
samhälle? Det är ett helvete.
</p>

<p>
&mdash; Proposition på det ...
</p>

<p>
&mdash; Tidsbegränsning ...
</p>

<p>
Ny talare.
</p>

<p>
&mdash; Vi som arbeta ha rätt att fordra att få ha ett
hem. Råttorna ha bo, och fåglarna ha bo, men för
människorna äro bo bara för somliga. Och det är
antingen sådana som vräka sig i lyx eller sådana som
stoppas in som anjovis så tätt så att dom inte kan
spotta förbi varandra. Och det finns sådana som få
vara inne skiftesvis för att det är så liten plats. Nej,
upp med dörrarna till de stora stenhusen eller slå in
<a id="page-170" class="pagenum" title="170"></a>
dem med murbräckor, och tag var och en vad han har
rätt att få.
</p>

<p>
Bravorop och applåder.
</p>

<p>
Ny talare.
</p>

<p>
&mdash; Vad är ett hem? Det är inte så mycket som
en cigarrett, för ett hem får säljas av vem som helst,
men om någon utan att ha licens att handla med tobak
säljer en cigarrett får han böta. Det finns ingen
begränsning för rätten att handla med människoboningar.
Här gå tusen unga män och kvinnor och vänta
att få bilda familj, och den ena dagen efter den
andra är det hundra som gå under, för att de inte ha
något att flytta in i. Vad är ett hem? Så och så
många kubikmeter luft till bestämt pris, eller helst
obestämt ... Applåder ... Fritt tillträde för värden
när som helst ... Dånande bifallsyttringar ...
Skyldighet att släppa in andra spekulanter, som kunna
köpa ut en ur hemmet. Det är inte helig mark
det som är människors nästen, men djuren döda dem
som vilja tränga in i deras, därför att det är deras
eget bo. Men våra ägas av andra, och vilja vi inte
göra som de bestämma, komma lagens väktare och
kasta ut oss.
</p>

<p>
Nästa talare tog upp samma tråd:
</p>

<p>
&mdash; Våra hem äro bara detaljer i industriföretag
på lång sikt, kalkylerade på halva eller hela århundraden,
låsande utvecklingen, bindande individen. Det
har gått så långt att hemmen standardiseras. Det
<a id="page-171" class="pagenum" title="171"></a>
individuella begäres inte. Vi bo i hyreshotell på tid.
Vi bindas i spiltor vid sidan av andra och måste avlyssna
grannarnas livsyttringar i avloppsrören och
genom trossbottnarna och väggarna. En mänsklig
verksamhetsålder räcker inte till att amortera dessa
stenkolosser. Vi måste hjälpa till genom ett par generationer,
och där stå vi på samma punkt. Det skall
vara visst utbildat folk att ta emot oss i världen när
vi komma, och de döda skola ha sina ceremonier när
de gå, men vi levande äro i händerna på kreti och pleti,
folk som i hela sitt liv inte göra annat än suga
ränta på de pengar de pressat ut ur samhället med lagarnas
hjälp.
</p>

<p>
&mdash; Jag gör inget yrkande, sade talaren, och jag
föreslår ingenting, för det tjänar ingenting till. Man
får ändå inte alla med sig, för de som ha det sämre
än djur skämmas för sitt elände och visa det inte, de
som tvingas till brott de tiga, och de som ha råd att
betala de ha det bra ...
</p>

<p>
Folke Hjelm märkte att han var eld och lågor,
och hans händer applåderade medan han instämde av
hela sin själ.
</p>

<p>
Den ene efter den andre vittnade om nöd och elände
och till sist uppträdde en kvinna.
</p>

<p>
&mdash; Jag har en syster som går på gatan. Hon
var förlovad och de skulle gifta sig, men det fanns
inte ett rum att få som de hade råd att betala tillträde
till, och så ackorderade hon ut barnet. Men det
<a id="page-172" class="pagenum" title="172"></a>
var sju barn på stället, alla från ensamma mödrar,
och hennes barn dog. När jag var där med henne,
låg där barn i lådor på golvet i sin väta och maskarna
kröp, och detta är ett samhälle. Och vem som
helst får ta emot barn för pengar. Ja det är dagsens
sanning, och nu går hon på gatan, för det både kläder
och föder henne, och så har hon alltid plats för
natten. Och hon kan berätta, att det finns gott om
rum hos överklassens ungkarlar ... och gifta med.
Bara de betala så få de. Och om alla rummen som
ogifta gulascher ha bleve tagna till hederliga familjer
med barn, så skulle det nog vara bostäder att få ...
Tack för ordet ...
</p>

<p>
Kvinnan slutade med gråten i halsen, och ett frenetiskt
buller vidtog.
</p>

<p>
Mötet uttalade sitt krav på omedelbar ransonering
av bostäder, och därvid stannade saken.
</p>

<p>
Det var den linje, på vilken dessa olyckliga ville
tvinga fram en lösning på den fråga, som icke heller
av dem skulle kunna lösas.
</p>

<p>
När Folke Hjelm kom ut på gatan, tänkte han
på Stråvalls iskalla leende. Han knöt händerna.
</p>

<p>
Denne man skulle kunna göra honom till mördare,
och om han bleve det, skulle han förlåta sig själv.
</p>

<p>
Han ringde till Hervor och fick veta, att hon var
hemma och att hon häftigt insjuknat ... kanske
spanskan ...
</p>

<div class="chapter">

<h2 class="chapter" id="chapter-0-18">
<a id="page-173" class="pagenum" title="173"></a>
<span class="line1">KAP. XVII.</span><br />
<span class="line2">Strategen Adrian Stråvall.</span>
</h2>

</div>

<p class="first">
<span class="firstchar">A</span><span class="postfirstchar">drian</span> Stråvall drömde.
</p>

<p>
&mdash; &mdash; &mdash; Han svävade genom luften, fram genom
gatorna i de gamla kvarteren i Pauli: <em>Skedbladet</em>,
<em>Metmasken</em>, <em>Hästmanen</em>, <em>Änkemannen</em> och allt vad de
heta. Han ägde dem alla. Och likväl voro de icke
hans. De buro alla skyltar med namn på bostadsföreningar
som köpt dem. Men ur stuprännorna
strömmade silver och guld, och allt detta var hans.
Hans enda arbete bestod i att hämta in detta som av
sig själv rann fram. Han såg inga barn i dessa kvarter.
Där voro endast gamla människor, och när de
skulle dö, vore husen åter hans. Och han kunde säga
dem, när han ville att de skulle dö. Och så flög
han allt högre upp och såg bortom staden oändliga
vidder som voro hans. Men plötsligt blev han varse
den stora anstalten hemma i Brinkeberga. Där vimlade
det av kaninungar, och likväl voro de alla ännu
utan ludd på skinnet. De voro blinda och hade svarta
glober där ögonen skulle komma fram.
</p>

<p>
<a id="page-174" class="pagenum" title="174"></a>
... Det är Jakobs. Inte röra dem, sade en vallflicka
med bruna ben och utslaget hår. Och så tumlade
flickan om i gräset. Han sökte fånga henne. Då
såg han att det var Harriet Wiepe och blev rädd, men
hon tog honom i handen, smekte hans hår och kysste
honom. Det var så underligt att hon kysste honom.
Han hade blivit kysst bara av sin mor, och det var
så länge sedan. Därför ville han bliva kysst mer och
mer av Harriet Wiepe, men nu var hon borta igen ...
</p>

<p>
När han vaknade, knackade det på dörren till
hans sovrum. Han trodde åtminstone, att han vaknat
före knackningen. Men han hade på natten slutligen
måst taga en stark dosis luminal för att få sova
efter alla de oroliga tankar gårdagens förtret
väckt till liv. Han hade sökt Gehnfeldt hela dagen
och burit fyra tusenlappar i plånboken för att infria
Gunnars och Ingrids reverser. Han hade ju icke lyckats
förmå Gunnar att skriva brevet, men han hade
tänkt säga Gehnfeldt, att han fått penningarna kontant
av Gunnar. Men Gehnfeldt hade varit som bortblåst,
och icke ens hans glada änka vid Regeringsgatan
hade stått att avvinna någon upplysning om
hans vistelseort.
</p>

<p>
Fröken Wagner stod och såg på sin herre och direktör.
Han låg i en grov svätter som gick över öronen
och plirade över täckeskanten. En väggklocka
över bädden visade på tio.
</p>

<p>
&mdash; Direktörn skulle inte ligga i en sådan där islandströja
<a id="page-175" class="pagenum" title="175"></a>
utan i tunna silkespyjamas, sade hans husfröken.
</p>

<p>
&mdash; Varför det då, jag kunde ju få spanskan.
</p>

<p>
&mdash; Tvärtom. Det är mycket farligare att ligga i
ylle och skämma bort sig, då har man ingen motståndskraft.
Man blir så stark av att ha tunt på
sig om natten.
</p>

<p>
&mdash; Låt mig få en kopp buljong och en äggula, och
så är jag inte hemma.
</p>

<p>
&mdash; Det vet jag nog, att direktörn inte är hemma
i dag.
</p>

<p>
&mdash; Nej, jag kommer hem nästa vecka.
</p>

<p>
&mdash; Det har jag sagt till alla som varit här och
velat betala hyran.
</p>

<p>
&mdash; Nej nej, inte till alla får ni säga det. Då går
dom bara till notarius publicus och deponerar. Bara
till dem som jag har sagt ...
</p>

<p>
Han räknade upp namnen på några hyresgäster
i ett par av husen, vilka han trodde sig kunna bli av
med genom att uppskjuta deras hyresbetalning över
kontraktstiden.
</p>

<p>
&mdash; Säg till de andra, att jag kommer när som
helst, så kanske de vänta med depositionen tills det
blir för sent.
</p>

<p>
&mdash; Men är det inte elakt i alla fall mot de stackarna.
</p>

<p>
&mdash; Det är väl mycket elakare, att man skall få
avvisa andra varje dag som vilja ha bostäder. Om
<a id="page-176" class="pagenum" title="176"></a>
dessa som i alla fall nu ha haft lägenhet bli av med
dem, så är det bara rättvist, att de som icke ha tak
över huvudet skola få.
</p>

<p>
&mdash; Ja, det är ju sant förstås.
</p>

<p>
Hon kom in med buljong och ägg samt morgontidningarna.
</p>

<p>
Stråvall hade fått upp huvudet över täcket. Han
såg ut i ansiktet som en kanariefågelunge som börjar
få dun. Det var väl delvis hår av svättern men också
prov på Adrian Stråvalls manliga skäggväxt. Han
hade inte så mycket av den sorten.
</p>

<p>
När Stråvall druckit sin buljong, tände han en
cigarrcigarrett och läste tidningarna. De andades en
fientlig stämning, och det talades om möten och skrivelser
till regeringen, deputationer och en oändlighet
av förslag, och det var en revolutionär anda i allt
detta. Men det gladde honom, att alla husägare i en
del av tidningarna skuros över en kam. Samvetet
sade honom, att detta var orättvist, men så var det
i stället andra tidningar som så mycket skarpare
gingo till rätta med bostadsföreningarna. Dock var
det ingenting som direkt pekade mot något av hans
företag. Nej, han hade nog vetat att binda sina hyresgäster
och bostadsköpare, så att de icke skulle våga
rapportera för mycket. Det skulle i så fall kosta
dem åtskilligt mer än det smakade.
</p>

<p>
Men nu kom tanken åter till de obehagliga reverserna.
Gehnfeldt hade tydligen sett för mycket på
<a id="page-177" class="pagenum" title="177"></a>
Ingrid Wiepe, efter Gunnars yttrande att döma, och
efter hans eget. Vad en sådan man kunde företa sig
vore ju inte gott att veta. Bleve han avvisad av Ingrid,
skulle han kunna tillåta sig vad som helst i sin
svartsjuka. Det var en de starka passionernas man.
Om ett ord om reverserna bleve känt i familjen Wiepe,
skulle Stråvall vara slut, helt enkelt slut för dem.
Endast fullt utbrutet vansinne skulle för dem kunna
förklara men dock icke försvara ett handlingssätt
som hans. Och det var endast fattigdomen, som tvungit
honom till denna formalitet, sökte han försvara
sig. Nu skulle han ...
</p>

<p>
Hastigt sprang han upp ur bädden och klädde sig
för visit hos Wiepes. Det innebar jaquette, stärkskjorta
och svart halsduk med smala vita ränder. Han
hade en gång för alla bestämt sig för denna uniform,
då han kom på eget initiativ.
</p>

<p>
Fröken Wagner hjälpte honom på med bäverpälsen.
Han tände en ny cigarrcigarrett och var färdig.
</p>

<p>
&mdash; Var nu rädd om sig direktörn och gå ingenstans,
där dom har spanskan.
</p>

<p>
Hon visste att han kunde bli blek av skräck, när
han inbillade sig ha råkat på en bacillförare, och han
höll henne räkning för att hon visade sig mån om honom.
Det där med silkespyjamas kom honom att
skratta ystert, när han skyndade nedför kökstrappan
för att ej vara sedd.
</p>

<p>
<a id="page-178" class="pagenum" title="178"></a>
Gamla Tilda stod nere på gården böjd över en
spann. Hon hostade alldeles förskräckligt, och det
nästan skar honom i hjärtat.
</p>

<p>
Det var för tidigt att gå direkt till Wiepes, och
han tog vägen om Stora Kommissionen, med vilken
han inlett underhandlingar om försäljning av nästan
hela sin anpart i Aktiebolaget Centralbostäder. Det
vår en kupp gentemot hans kompanjon, men det kunde
också kanske visa sig lämpligt att senare underrätta
denne. Man kunde aldrig vara försiktig nog ...
</p>

<p>
Stora Kommissionen utvecklade sig alltjämt och
upptog lokaler av olika slag i alla hörn av staden,
och varför skulle icke de Stråvallska fastigheterna
vara lika goda som andra. Staden och staten kunde
betala, och det var inget knussel om det gällde att köpa
ut några enskilda familjer. Stråvall var strateg
och liksom han passat på, när rätta tiden var inne,
ville han i detta fall dels göra detsamma, dels också
tillförsäkra sig en reträtt, när förhållandena vände
sig. Besöket på Stora Kommissionen visade också,
att han här hade möjligheter till en betydande affär.
</p>

<p>
Han skulle uteslutande ha ägnat sig åt njutningen
av denna tanke, om han icke helt oväntat fått se en
syn, som i högsta grad överraskade honom.
</p>

<p>
Gunnar Wiepe kom på gatan i tydligen mycket
förtroligt samtal med en dam. De gingo helt sakta
som om de väntat någon, och mycket riktigt kom Ingrid
hastigt ut till dem från Kompaniet.
</p>

<p>
<a id="page-179" class="pagenum" title="179"></a>
Stråvall tog en omväg för att undvika dem och
skyndade på stegen.
</p>

<p>
Harriet var ensam, när han kom till Wiepes.
</p>

<p>
&mdash; Se här skall du få se något, sade hon ivrigt
och pekade på en väldig syrenbukett, som ännu stod i
sina omslag i tamburen. Hon lyfte undan papperet
och visade ett visitkort:
</p>

<p class="card">
<span class="line1">K. G:SON GEHNFELDT</span><br />
<span class="line2">Godsägare.</span>
</p>

<p class="noindent">
Det var hans »officiella» kort ...
</p>

<p>
Adressen var till Ingrid.
</p>

<p>
&mdash; Kan du tänka dig något så oförskämt, utbrast
hon mera upprörd än han någonsin sett henne.
</p>

<p>
Stråvall log, osäker om vad han skulle säga.
</p>

<p>
&mdash; Du träffade ju Gunnar på hans byrå, och då
vet du ju hur pass den där karlen känner Ingrid.
</p>

<p>
&mdash; Men det kan vara ett skämt, försökte Stråvall,
oviss om hur han borde ställa sig, när det gällde
hans kompanjon.
</p>

<p>
&mdash; Smakligt skämt det där, vet du. Vi skulle
naturligtvis inte ha tagit emot blommorna, om någon
av oss träffat budet. Buketten kom upp från portvaktens,
men jag har ringt till alla möjliga firmor
för att få veta, varifrån den kommit, och det skall
jag ha reda på, och tillbaka skall den.
</p>

<p>
&mdash; Står inte firmanamnet på adresslappen?
</p>

<p>
&mdash; Nej, det är en blank lapp.
</p>

<p>
<a id="page-180" class="pagenum" title="180"></a>
&mdash; Det var mig en baddare, undslapp det Stråvall.
</p>

<p>
&mdash; Ja, det skulle man kunna säga. Inte skulle
du gjort så ...
</p>

<p>
Hon avbröt sig plötsligt och rodnade.
</p>

<p>
&mdash; Tror du inte det, sade han och såg in i hennes
ögon.
</p>

<p>
Hon tog ett litet steg närmare honom och besvarade
hans blick, och i den besvarade hon frågan.
</p>

<p>
Drömmen kom för honom och som en fortsättning
på den tog han fatt hennes händer och drog henne närmare
intill sig. Han bestämde inte längre själv över
vad han gjorde utan kysste henne eller lät sig snarare
kyssa henne.
</p>

<p>
&mdash; Adrian, jag visste, att det skulle komma en
gång, sade hon och torkade bort en tår från kinden.
Men du hade nog inte skickat mig blommor efter vårt
första sammanträffande.
</p>

<p>
&mdash; Jag visste ju inte då, att jag skulle komma
att hålla av dig så ...
</p>

<p>
Möjligen hade han ett ord till på tungan, men
han lät det utebli för ännu en kyss.
</p>

<p>
De stodo alltjämt kvar i tamburen. Han började
känna sig en smula osäker. Allt hade gått honom väl
i händer, bättre än han vågat hoppas. Nu hade han
<em>garde</em>. Men han visste dock icke, om den skulle trotsa
eld och vatten ... och han tänkte på, att blod är
tjockare än vatten. Han hade visserligen somnat in
<a id="page-181" class="pagenum" title="181"></a>
sent omsider på natten med föresatsen att komma till
denna punkt med Harriet just nu. Men han var osäker
om det skulle vara klokt att gå vidare och fråga,
om hon ville bli hans.
</p>

<p>
För henne låg allt detta i kyssarna.
</p>

<p>
&mdash; Tror du i alla fall det är så riktigt att leta
reda på firman, sade han, när de kommit in i salongen.
</p>

<p>
&mdash; Naturligtvis, varför inte?
</p>

<p>
&mdash; Tja, det kunde se märkvärdigt ut. Det pratas
så mycket i affärer.
</p>

<p>
Hon ledde in på en annan tankeväg.
</p>

<p>
&mdash; Och du som säger att man inte skall prata i
<em>affärer</em>. Jag har just inte fått veta mer än konturerna
av dina. Och det var för mig en överraskning
att höra av Gunnar, att Gehnfeldt var din kompanjon.
Säg mig, vad för slags människa är han egentligen?
Ingrid säger, att han ser ut som en robust tysk lantjunkare
med ohyggligt sensuella läppar.
</p>

<p>
Stråvall prisade den tur han alltid haft från sitt
första inträde i familjen Wiepe att han råkat komma
i det ögonblick han kom. Och han var också på
det klara med att det varit klokt, att han icke genast
sagt mera till Harriet. Nu hade han huvudet kallt
och kunde bedöma sina handlingar. Här inne i salongen
var det en annan stämning än i tamburens
drömdager.
</p>

<p>
Men Harriet flyttade sig närmare honom och
smekte hans händer.
</p>

<p>
<a id="page-182" class="pagenum" title="182"></a>
&mdash; Ja, Ingrid har nog rätt på sätt och vis. Hon
har förresten alldeles rätt. Oss emellan sagt håller
jag på att avveckla mina affärer med Gehnfeldt. Han
har drivit mig för långt. Det har verkligen också
blivit rena spekulationsaffärer, Harriet.
</p>

<p>
&mdash; Du säger det där så ärligt och öppenhjärtigt,
så jag skulle nästan tro, att det vore välgörenhetsaffärer,
som du gjort.
</p>

<p>
&mdash; Ånej, det är det inte. Men du vet ju <em>varför</em>
jag började. Jag skulle aldrig ha gjort det mot din
vilja. Du minns vårt samtal den gången.
</p>

<p>
&mdash; Jag har många gånger tänkt på det och satt
värde på det. Du frågade, om det var min vilja, och
sedan ändrade du det till <em>mening</em>.
</p>

<p>
Han satt tyst och såg mot dörren. En idé höll
på att arbeta sig fram hos honom vid sidan av samtalet.
Han kände i fickorna, som om han letat efter
något och funderade ett ögonblick på att fråga, om
han fick röka en cigarrcigarrett, som han i så fall
skulle ha hämtat i sin överrock.
</p>

<p>
&mdash; Förlåt mig, jag skall bara hämta en näsduk,
sade han och gick ut.
</p>

<p>
Det kom för honom att cigarrcigarretten just nu
icke skulle ha varit på sin plats.
</p>

<p>
Ett häftigt buller uppstod i tamburen.
</p>

<p>
Harriet skyndade ut.
</p>

<p>
Stråvall hade snavat över syrenerna och buketten
var tillspillogiven.
</p>

<div class="chapter">

<h2 class="chapter" id="chapter-0-19">
<a id="page-183" class="pagenum" title="183"></a>
<span class="line1">KAP. XVIII.</span><br />
<span class="line2">Moloks offer ...</span>
</h2>

</div>

<p class="first">
<span class="firstchar">H</span><span class="postfirstchar">ervor</span> Tedelius låg sjuk i fem dagar.
</p>

<p>
När Folke fått underrättelsen i telefon, på vägen
från mötet vid Kvarntorget, hade han skyndat
till Sturegatan. Hervor låg till sängs, men hon hade
bestämt vägrat att låta tillkalla läkare.
</p>

<p>
Folke hade länge suttit vid hennes bädd och talat
med henne och ännu längre efteråt hade han suttit
vid fönstret i hennes lilla rum med huvudet stödt mot
handen, tyst grubblande.
</p>

<p>
Lektorskan Tedelius hade gjort vad hon kunnat
för att lugna honom, men han hade endast skakat på
huvudet och sagt:
</p>

<p>
&mdash; Tack tant, det är så vänligt.
</p>

<p>
Och fru Tedelius hade undrat över, att det nästan
låg ett löje över hans läppar i denna djupa förtvivlan.
</p>

<p>
Lektorn hade erbjudit sig att upplåta de två övre
rummen, vilka skulle kunna avskiljas och isoleras, och
som hade egen ingång från trappan genom en tambur,
som numera användes till garderob.
</p>

<p>
<a id="page-184" class="pagenum" title="184"></a>
&mdash; Det är ju så att Hervor bestämt vill ligga hemma,
hade hennes far sagt, och under en epidemi som
denna är isolering nödvändig.
</p>

<p>
På natten hade Folke själv hämtat en läkare. Denne
hade undersökt Hervor och sagt Folke sin mening.
Folkes förtvivlan var gränslös.
</p>

<p>
&mdash; Det kan möjligen finnas hopp. Någon bestämd
sjukdom har ännu icke i sig själv kommit till fullt
utbrott, men fröken Tedelius har råkat använda en
ytterst vansklig medicin, sade läkaren.
</p>

<p>
Folke var outtröttlig som sjukvårdare. Men på
femte dagen, då allt var slut, sjönk han samman. Han
måste föras till sitt hem, och nu var det han som kämpade
med döden.
</p>

<p>
Han hade känt det som en ödets ironi, när den
gammaldags borgerligt beskedlige lektorn erbjudit
den del av familjens rymliga lägenhet, vilken Folke
en gång liksom på skämt föreslagit avskiljd för honom
och Hervor. I sitt febertillstånd såg han allt
detta i så mycket bjärtare färger.
</p>

<p>
Om de haft åtminstone den lägenheten, hade allt
varit annorlunda ...
</p>

<p>
Och i hans fantasier återkom även Stråvall, som
han efter det förbittrade mötet vid Kvarntorget känt
sig i stånd att dräpa.
</p>

<p>
Folke talade ibland högt i feberfantasier, men vid
bädden satt hans syster, som var hans förtrogna, och
hon förstod honom.
</p>

<p>
<a id="page-185" class="pagenum" title="185"></a>
Folkes syster hette Signe. Det var för hennes
skull, som Gunnar Wiepe för några år sedan varit
så ofta sedd hos Hjelms. Då Gunnar en sommarkväll,
som han sedan ångrat, lämnade Signe med svidande
hjärta, hade umgänget blivit mindre intimt.
Och Folke hade å sin systers vägnar visat en bestämd
köld mot Wiepes.
</p>

<p>
Nu hade en ny sommar hägrat för Signe Hjelm.
Kanske skulle den till sist också verkligen komma.
Hon hade av den slump, som gynnar dem som älska,
sammanförts med honom ute i snön. Det var två backar,
stupande mot varandra till en dal, som fört dem
samman i svindlande fart. De kommo på skidorna
strålande av livslust och kraft som när gnistor mötas
i rymden utslungade för att en gång råkas.
</p>

<p>
De hade sedan mötts i staden, och nu när Folke
låg sjuk hade Gunnar gjort ett besök. Både Signe
och Folke hade varnat honom för faran, men det var
Gunnars natur att icke taga saker och ting just så
allvarligt.
</p>

<p>
&mdash; Folke är så stark, så han går igenom vilken
pers som helst, och om jag blir smittad och stryker
med, så är det bara naturens urval, sade han.
</p>

<p>
&mdash; Det är den förbenade aristokratens mun som
talar, sade Folke halvt i yrsel. Nu skryter han till
och med över degeneration.
</p>

<p>
När Signe var ensam med Folke under hans svåraste
krisnatt, sade han:
</p>

<p>
<a id="page-186" class="pagenum" title="186"></a>
&mdash; Om jag dör, vill du då lova mig en sak?
</p>

<p>
&mdash; Och det är ...
</p>

<p>
&mdash; ... Nej, det är ingenting. Det tjänar ingenting
till. Du får inte besudla dina händer, syster.
Den karlens brott får inte störta dig i fördärvet. Ty
det skulle gå ut över dig och icke över honom. Han
kan icke dömas av ett samhälle, som själv möjliggör
hans brott. Det är så, syster. Nu är det hans tid,
och vi äro bara hans offer. Han dräpte Hervor &mdash; genom
sin passiva aktivitet &mdash; och jag som var stark
offrade mina krafter på att hjälpa henne. När jag
var förbrukad och mötte smittan, då blev jag också
indirekt hans offer. Själv klarar han sig förstås.
Du ser att han har sin beskyddare. Hahaha.
</p>

<p>
&mdash; Folke du skall inte tala, jag tror att det oroar,
varnade systern.
</p>

<p>
Hon sökte kyla hans heta panna med is.
</p>

<p>
&mdash; Nu känner jag hans kalla skratt i min panna,
hans infernaliska leende. Det är Molok som hånskrattar
när han tar sitt offer.
</p>

<p>
Signe grät. Läkaren hade givit hopp, men hon
trodde icke längre att det fanns något.
</p>

<p>
&mdash; Sedan är det Gunnars tur. Javisst. Ser du
inte serien? Han vågade sig inte på Gunnar Wiepe
direkt. Han måste gå den här omvägen. Feg förstår
du, feg som den kalla ödlan i hans hand. Vet du
syster, han har en ödla i handen, som vänder på sig,
<a id="page-187" class="pagenum" title="187"></a>
när man hälsar ... nej, man hälsar inte Molok, man
böjer sig i vördnad ...
</p>

<p>
Nu badade den sjuke i svett, och han domnade av
i bädden. Det var krisen som passerats, och han var
räddad åt livet.
</p>

<p>
När Folke var på bättringsvägen, ville han skriva
en roman. Den skulle heta <em>Anatema</em> och vara en
borgerlig proletärdikt. Han skulle beskriva Stråvall
som urtypen för de samhällsvampyrer, som själva
voro produkter av samhället.
</p>

<p>
Men när Folke Hjelm blev frisk, skrev han icke.
Han visste, att det skulle båta så föga. Det han
skildrade skulle vara en överdrift, eftersom samhället
icke vill erkänna sin skam. Även om han sade,
att Stråvall vore ett undantag &mdash; vilket han dess bättre
var &mdash; eller om han sade, att Stråvall vore den ende
av detta slag &mdash; vilket han icke var &mdash; så skulle de,
som blivit hans offer, skämmas och förneka honom,
och de som genom honom köpt sig fördelar, skulle
ställa sig redo till hans försvar. Detta hans anatema
skulle förklinga ohört och glömmas med den kris
som snart skulle vara glömd av en generation, vilken
kanske själv skulle hoppas bliva skonad från dess
upprepning ...
</p>

<p>
När döden har klappat på hjärtdörren, ser man
med andra ögon.
</p>

<p>
Men också den krisen blir glömd, och man hoppas,
att det skall dröja, innan den återkommer.
</p>

<p>
<a id="page-188" class="pagenum" title="188"></a>
Så såg Folke Hjelm nu saken.
</p>

<p>
Men en kväll, när han kom Rusthållaregatan
fram förbi de gamla kvarteren, kände han ett oemotståndligt
behov att säga ett sanningens ord till den
man, på vars nyck i mildaste fall hans framtidsdrömmar
kastats omkull.
</p>

<p>
Det var gatans äckel som gav honom den tanken.
Han såg vidriga råttor utmed väggarna till hus, där
köttet, som människorna skulla ha till föda, hängdes
upp över natten. Han kände de fadda dunsterna från
dörrarnas och fönstrens ventilatorer, och människoavskum
strök fram över de snedsjunkna trottoarstenarna.
Han mottog anbud som hänvisade till portgångar,
där han kanske skulle blivit rånad ...
</p>

<p>
När han genom gårdsporten gick in till huset
nummer 5, såg han tvetydiga figurer skugga i cementgårdens
utkanter. Han hade gått in för att se
om det lyste i Stråvalls rum åt gårdssidan, eftersom
det kunde falla denne herre in att vara oanträffbar.
</p>

<p>
Så gick han ut igen genom den lilla dörren i den
stora porten, där en gammal böjd kvinna, nästan i
paltor, hejdade honom.
</p>

<p>
&mdash; Är det herr Adrian, sade hon i halvmörkret
och tände portljuset.
</p>

<p>
&mdash; Nej, det är inte herr Adrian, svarade han med
ett löje och såg på den gamla.
</p>

<p>
Folke tyckte hon såg ut att ha sett bättre dagar.
Hennes skrällande hosta nästan skrämde honom. Han
<a id="page-189" class="pagenum" title="189"></a>
gav henne ett par kronor och lyfte på hatten av vördnad
för ålderdomen och olyckan.
</p>

<p>
&mdash; Nej, nej, det skulle jag inte ha, sade den gamla.
</p>

<p>
Hon såg smått generad ut, fast allt tydde på, att
hon så väl kunde behöva pengarna.
</p>

<p>
&mdash; Jo, varför inte, sade Folke och gick.
</p>

<p>
Han hörde efter sig en lång tacksamhetens harang,
som slutade med att något då var alldeles för
galet.
</p>

<p>
Och så gick han uppför marmortrapporna. Hissen
fick stå. Han hade en bestämd aversion mot hissar,
eftersom de markerade skyhöga staplar av lagrade
hem, handelsvaror, packhus, nederlag eller något jämförligt
...
</p>

<p>
&mdash; Jaså, det är ingenjörn, sade fröken Wagner
i dörren. Ju längre på dan ...
</p>

<p>
Och så tillade hon med en viskning:
</p>

<p>
&mdash; Stå bara på sig; det lyckas nog, för direktörn
är väldigt mjuk i dag ...
</p>

<p>
Stråvall log nästan som av tacksamhet för att
Folke kom.
</p>

<p>
&mdash; Jag hade just häromdagen tänkt ringa till
ingenjör Hjelm, men så fick jag höra av baron Wiepe,
att ingenjörn låg sjuk, sade Stråvall, sedan de slagit
sig ned i hans kabinett.
</p>

<p>
Folke fäste sig vid, att han förut icke blivit mottagen
i privatrummen utan endast i ett slags ritsal
eller kontor, som husfröken kallade ateljén.
</p>

<p>
<a id="page-190" class="pagenum" title="190"></a>
&mdash; Jaså, ni hade tänkt ringa, sade Folke med
markerat hånfull ton.
</p>

<p>
Stråvalls leende utbredde sig, och hans min blev
salvelsefull när han sade:
</p>

<p>
&mdash; Jag hade tänkt underrätta om att lägenheten
stod till ingenjörns disposition.
</p>

<p>
&mdash; Det var ytterst älskvärt.
</p>

<p>
Folke satte blickarna i mannen, fast och skoningslöst.
</p>

<p>
&mdash; Ni hade tilläventyrs hört av Wiepes, att min
fästmö var död.
</p>

<p>
Stråvall vred sig som en mask på kroken.
</p>

<p>
&mdash; Ingenjörn har sorg, jag ser det, ja, jag ber
att få beklaga.
</p>

<p>
Folke hade ett drastiskt svar på tungan, men han
kunde inte hjälpa att han i detta ögonblick tyckte
synd om mannen. Det var så tydligt att han ljög,
och det var också ganska klart för Folke, att om
Stråvall verkligen tänkt meddela, att bostaden stod
till hans disposition, så skulle han ha gjort detta,
eftersom han fått veta att Hervor var död. Men att
han inte ringt berodde på feghet. Stråvall hade icke
vågat göra det hycklande anbudet. Han hade icke
trott sig om att spela okunnig om Hervors död.
</p>

<p>
Detta var Folkes hastiga reflexion. Han kände
icke till, att Stråvall långt före Hervors död beslutit
sig för att på billiga villkor lämna honom lägenheten.
Stråvall hade nämligen av Harriet Wiepe fått
<a id="page-191" class="pagenum" title="191"></a>
veta, att den dam han sett i Gunnars sällskap var
Folkes syster.
</p>

<p>
Men från Folkes synpunkt måste Stråvall förstå,
att han var genomskådad, och han höll honom tillräckligt
intelligent för att själv inse vad han gjorde
för en figur i Folkes ögon. Därför reste han sig upp
och tog ett steg mot Stråvall med orden:
</p>

<p>
&mdash; Ja, frågan har alltså förfallit, men ni bör ju
själv kunna begripa, hur jag bedömer edra ständiga
uppskov med avgörandet. Det är ju fullt mänskligt
att tänka som så, att om vi tidigare fått lägenheten,
gift oss och flyttat in, så skulle kanske förhållandena
varit annorlunda.
</p>

<p>
Stråvall blev en nyans blekare, när han svarade:
</p>

<p>
&mdash; Ja, men så får man väl inte resonera ändå.
</p>

<p>
Han reste sig också upp och tog fram en låda med
cigarrcigarretter.
</p>

<p>
&mdash; Får jag lov.
</p>

<p>
&mdash; Tack, jag röker bara pipa, svarade Folke.
</p>

<p>
Cigarrcigarretter var den osmakligaste tobaksvara
han visste &mdash; även humletobaken gav han företräde.
</p>

<p>
&mdash; Jag är verkligen ganska förbittrad på er,
herr Stråvall, sade Folke efter en stund, sedan de båda,
besvärade av situationen, betraktat varandra, snarast
för att undvika varandras blickar.
</p>

<p>
&mdash; Det är många som är det, sade Stråvall.
</p>

<p>
Det var som en befrielse för honom att finna detta
svar, och han skrattade exalterat.
</p>

<p>
<a id="page-192" class="pagenum" title="192"></a>
&mdash; Jag förstår det.
</p>

<p>
&mdash; Det finns så mycket nervöst folk just nu.
</p>

<p>
&mdash; Tiden har sina exponenter.
</p>

<p>
De gingo fram och tillbaka på var sin sida av
det runda divanbordet mitt på golvet.
</p>

<p>
&mdash; Den gamla typen för gentleman börjar försvinna,
sade Stråvall och såg ned.
</p>

<p>
Folke stannade:
</p>

<p>
&mdash; Säg inte det. Det finns tre slag av gentlemen
kvar i världen, och de skola nog alltid finnas kvar.
Det är den borne demokraten, den borne aristokraten
och den gamle hederlige borgaren eller bonden. Men
det börjar komma fram en ny typ, herr Stråvall, och
den är alldeles för fin.
</p>

<p>
Stråvall stod blek kvar vid bordet och såg ut att
söka en replik.
</p>

<p>
&mdash; God afton, herr Stråvall, sade Folke.
</p>

<div class="chapter">

<h2 class="chapter" id="chapter-0-20">
<a id="page-193" class="pagenum" title="193"></a>
<span class="line1">KAP. XIX.</span><br />
<span class="line2">Colossus ...</span>
</h2>

</div>

<p class="first">
<span class="firstchar">S</span><span class="postfirstchar">er</span> du, det är en sak som man inte tänker på, och
det är vad som kommer efter detta. I dag är
det söndag, och man glömmer för ögonblicket, att det
kommer sex veckodagar efter. Nu är det goda tider,
men tror du det finns många som tänka på, att det
kan slå om? Men jag vet, och jag har gar...
</p>

<p>
Monologen, som ingick i en kanske redan tolv
timmar lång dialog &mdash; då och då avbruten av sömn
&mdash; övergick till en rad mustiga eder över en totalt
försvunnen kragknapp. Till och med Colossus, den i
sina egna ögon mäktige, måste böja sig under denna
mikroteknikens diktatur. Han satte sig på en stol och
väntade. Erfarenheten hade lärt honom, att dylika
saker icke finge forceras. Han väntade undergivet,
och om en stund träffade hans ögon knappen ute på
den himmelsblå silkesplyschmattan. Han närmade
sig försiktigt, och med ett språng som då rovdjuret
fångar sitt byte grep han knappen.
</p>

<p>
<a id="page-194" class="pagenum" title="194"></a>
Genom det tunga draperiet till grannrummet kom
frågan:
</p>

<p>
&mdash; Gar... vad menar du med gar... har du garderat
dig?
</p>

<p>
Det hade han verkligen tänkt säga, då han
genast vändes på försiktigare tankar och i ögonblickets
oro att redan ha sagt för mycket tappade knappen.
Hon var visserligen hans förtrogna och kanske
mer än det, men det hade inträtt nya moment, och hon
borde icke veta något om hans reserv &mdash; godset på
Fyen som stod och väntade på hans förr eller senare
nödvändiga sortie från denna skådebana.
</p>

<p>
&mdash; Har frukosten kommit? Simma fiskarna i
dammen ...
</p>

<p>
Han övergick till ämnet för dagens närmaste betraktelser.
Det hade blivit hans enda regelbundna
vana dessa söndagsfrukostar, och med dem hade han
också velat visa en uppmärksamhet mot henne, som
hela veckan intelligent och skickligt skötte hans sak
vid Regeringsgatan. Det var icke fråga om småsaker,
när det gällde en söndagsfrukost hos Gehnfeldt, och
de fiskar som summo i dammen voro ett helt stim
champagneflaskor i en isbalja.
</p>

<p>
Genom rummen av den vräkiga våningen, som de
andra veckodagarna disponerades av honom ensam,
började det slamra av servis. En bil hade kommit
in på gården, och frukosten ryckte in i terrängen, ansatsvis
<a id="page-195" class="pagenum" title="195"></a>
eller i vågor som det just då började heta på
militärspråket.
</p>

<p>
»I Honolulu, där går man klädd liksom en zulu.»
</p>

<p>
Han gnolade förnöjd på den senaste schlagern.
</p>

<p>
Nej, det var allt klokt att inte säga något om
Fyen, tänkte han, i det han vecklade ut en nota från
en blomsterhandel:
</p>

<div class="block">
<p class="noindent">
»<i>An 11 kvistar syrener ....... Kr. 110.</i>»
</p>

</div>

<p class="noindent">
Han kastade bort notan och gnolade vidare:
</p>

<div class="poem-container">
  <div class="poem">
    <div class="stanza">
      <p class="verse">»... med ring i näsan på zuluvis, zuluvis, zuluvis ...»</p>
    </div>
  </div>
</div>

<p class="noindent">
Det kunde ta skruv det där med syrenerna, och
sannerligen det erbjödes inte när som helst ett gammalt
förnämt gods på Fyen, åt vilken utfattig adelsfröken
som helst. Och under sådana förhållanden
borde ju inte Regeringsgatan inblandas. Den visste
nog sannerligen att taga ut sitt i alla fall. För övrigt
vore hon nog icke alldeles utan försörjningsmöjligheter ...
</p>

<p>
»... på zuluvis, zuluviszuluvis ...»
</p>

<p>
I den underbara salongen, där färgerna vrålade
mot varandra som rovdjuren på ett menageri, samlades
efter hand de mest förbluffande människotyper,
män och kvinnor, ryssar, greker och utlänningar av
Rom, alla barbariskt utstyrda till högsta pris.
</p>

<p>
Det var godsägare K. G:son Gehnfeldts traditionella
söndagsfrukost. Den skulle komma att draga
<a id="page-196" class="pagenum" title="196"></a>
ut på tiden, den skulle bliva våt och mäktig, brusande
som Niagara, upprörd som en människoslaktning
vid fronterna. Många skulle falla för de Gehnfeldtska
vapnen, champagnens dånande artilleri, det dova
dunkandet från spelborden och för den lilla elfenbenskulan
i Gehnfeldts roulette.
</p>

<p>
Själv skulle han stå där segrande och väldig.
</p>

<p>
Colossus ...
</p>

<p>
Han hade kommit som gamen för att se vad fältet
kunde bjuda av byte. Så hade han tidigare sökt sin
lycka på olika områden, alltid för att skörda frukterna
av andras arbete eller försummelser, alltid för att
exploatera. Nederlag, som skulle förkrossat andra,
hade lämnat honom oberörd. Och det, som han i
verkligheten aldrig nått, hade han fått ersättning för
i sitt skryt över uppdiktade framgångar. Hans motto
var: »Det spelar ingen roll vad man är. Huvudsaken
är vad man synes vara.» På denna livsåskådning
gick han fram.
</p>

<p>
Det var en tid då penningar funnos hopade i överflöd.
När dammluckorna för deras utflöde ur landet
voro stängda, skaffade de sig själva omlopp inom
landet. De flögo fram överallt, de sökte sig nya vägar
till mål som tidigare varit otillgängliga för dem.
</p>

<p>
Gehnfeldt hade stått som hästköparen vid en
marknad på danslokalerna och spejat efter nya förvärv.
Penningen var för honom allt, och för den trodde
han sig kunna vinna allt. Han blev aldrig besviken,
<a id="page-197" class="pagenum" title="197"></a>
ty han hade alltid lyssnare till det mest otroliga
skryt, och skrytet fick kompensera nederlagen.
</p>

<p>
Han var fysiskt väldig och hade en otrolig styrka.
Mellan de våldsammaste orgier skötte han sin kropp,
red och lät sig masseras. Vid en tidpunkt, då så många
svulto, måste han anlita alla medel att hålla sin
figur inom elegansens råmärken. Han var ytterst
välvårdad och kunde föra sig i vilken omgivning som
helst. Det fanns ingen gräns för hans penningbegär,
men han hade aldrig förstått att spara. Huvudsaken
för honom var att synas stor och glänsa. Han
skydde inga medel, om han visste, att de skulle leda
till framgång, men blottade dem icke, om han befarade
ett bakslag. Under alla förhållanden måste han
rädda skenet.
</p>

<p>
Framför allt annat var han tillfällets man, och
eftersom han hade erfarenhet från tidigare katastrofer,
eftersom han insåg att detta tillfälle var hans
största, hade han denna gång garderat sig. När fältet
var exploaterat skulle han i en ny uppenbarelseform
slå sig ned i en stilla trakt och intaga en ansedd
ställning. Godset på Fyen finge icke gå honom ur
händerna, vad eljest han kunde få se sig nödsakad att
uppgiva.
</p>

<p>
Hur försiktig Stråvall än var, så behärskade dock
Gehnfeldt situationen. Nu hade han Stråvall i sin
hand, eller skulle kunna få det, om han ville använda
de medel han besatt. Från början visste han, att han
<a id="page-198" class="pagenum" title="198"></a>
fått ett grepp om Stråvall, då denne i ett förtroende,
som Gehnfeldt fann naivt, överlämnade de Wiepeska
reverserna. Att han icke lämnat dem tillbaka berodde
på den ängsliga iver, med vilken Stråvall sökt
återfå dem. I dessa papper hade han press på sin
kompanjon. Det skulle kanske aldrig falla honom in
att hota Stråvall med att använda dem, eftersom han
visste, att Stråvall i ett sådant fall skulle se sig hotad
i grunden och sätta in allt på att rädda sig och
störta honom.
</p>

<p>
När han plötsligt hos en gammal skolkamrat såg
sig sammanförd med Ingrid Wiepe, vars bild han genom
en indiskretion av Stråvalls husfröken fått se,
sade han sig, att dessa reverser skulle kunna få en
avgörande betydelse. Hela hans våldsamma passion
tändes för denna unga kvinna. Han såg hennes läppars
linjer med törstiga blickar och triumferade i
sin fantasi över något som han tidigare knappast tagit
med i räkningen, att gifta sig med ett klingande
namn, att, om så vore, köpa eller tvinga sig till detta
och att samtidigt vinna en maka, som han skulle älska
så länge hans känslor förmådde stanna.
</p>

<p>
Det var hans första tanke på beständighet. Ingenting
var eljest konstant för Gehnfeldt. Han hade
konsumtionstidevarvets anda. Att förbruka allt var
dagens lösen, att draga största möjliga nytta av allt
befintligt, så länge det hade något att ge. Det var
helt naturligt att han under dessa förhållanden och i
<a id="page-199" class="pagenum" title="199"></a>
en tid som denna kastade sig över storstaden, den stora
förbränningsugnen, som särskilt under detta kulminationsskede
slukade allt. Till den fördes friskt
material, varor och människor, som om allt pumpats
in genom jätteturbiner till det stora lustbålet.
</p>

<p>
Gehnfeldt var icke en streber, kanske därför att
ordet hör till en mera färglös tid. Han var en naturkraft
insatt på att skumma gräddan av sin tid
och att exploatera också exploatörerna.
</p>

<p>
Ingrid Wiepe syntes honom vara ett problem lika
lättlöst som alla andra han mött. Det enda nya för
honom var frågan om resultat på längre tid. Han
hade verkligen icke tänkt sig något annat, även om
han trott sig kunna förmoda, att också hon skulle stå
att vinna på ett ögonblick, om det nyttjades rätt.
Dessa vårens blommor, som han sänt henne mitt i
vinterns kyla skulle värma hennes hjärta. Vid lämpligt
tillfälle skulle han återkomma. Han skulle binda
hennes hjärta med en kedja av blomsterbuketter,
den ena efter den andra med lagom mellanrum, först
veckor, sedan dagar, tills det hela bleve en snara färdig
att dragas åt. Då skulle han ha henne i sin hand.
</p>

<p>
Ofta nog hade han under denna tid kunnat möta
kvinnor även ute i sällskapslivet och i gamla goda
familjer, där han gav endast gästroller, som redan
efter första sammanträffandet vid en middag &mdash; sådana
som dessa tiders middagar voro &mdash; kunde inviteras
till hans privata festligheter. I andra fall hade
<a id="page-200" class="pagenum" title="200"></a>
utvecklingen till och med varit snabbare. Men
beträffande Ingrid Wiepe hade han redan med blomsteruppvaktningen
och dess tänkta fortsättning anslagit
något nytt. Det var som han kallade det »den
långsamma metoden».
</p>

<p>
Efter blommorna skulle ett sammanträffande
oundvikligen komma, helst ute och av en slump. Därpå
fordrades en middag hos någon gemensam bekant
&mdash; det skulle alltid kunna arrangeras, han skulle
själv betala vad som helst för en sådan tillställning,
bekosta allt. Det fanns fattigt fint folk som förr
mottagit hans tjänster ... Och då skulle tiden vara
mogen för en utvald liten krets att samlas hos honom.
I denna krets skulle finnas Ingrid Wiepe, men hon
skulle icke ha hedersplatsen denna gång &mdash; det kunde
vara tids nog vid förlovningsmiddagen.
</p>

<p>
Men den första festen i hans präktiga våning
skulle bliva den avgörande. Vägen till en kvinnas
hjärta gick genom hennes strupe, efter Gehnfeldts
erfarenhet i så många fall. I ett lämpligt ögonblick
skulle de två vara ensamma på väl beräknad plats i
hans våning, inne i hans allra heligaste. Och då ...
</p>

<p>
Sista kortet i spelet skulle vara reverserna.
</p>

<p>
Misslyckades det ena, då skulle han skänka henne
dem. Hon skulle vägra att mottaga dem. Hon
skulle icke låta honom skänka henne dem för ingenting.
</p>

<p>
Vad gjorde det, om han i det rätta ögonblicket
<a id="page-201" class="pagenum" title="201"></a>
störtade Stråvall. Så mycket säkrare skulle ju hans
egen seger bliva. Han skulle framstå som den ädle
&mdash; Stråvall som skurken i dramat. Hon skulle falla
i hans armar med eller mot sin vilja, ja vad bekymrade
det honom. Blott han finge hennes namn i sin
förlovningsannons, blott det en gång skulle skrivas
»brudparet for på aftonen söder ut till sitt gods på
Fyen ...»
</p>

<p>
Men det skulle också kunna hända, att Ingrid
Wiepe vore en »Fröken Julie». Han hade tänkt genom
allt. Dock hade han icke erkänt betjäntrollen
som sin. Han hade icke sig medvetet någon underklasstriumf
att kräva av hennes klass, eftersom han
själv ville räkna sig till den.
</p>

<p>
Detta var Gehnfeldts resonemang, och utgångspunkter
för det hade han i sin erfarenhet från dessa
år.
</p>

<p>
Innan han ännu hunnit gå vidare i sin plan, mötte
han som hastigast Ingrid Wiepe på Kompaniet.
</p>

<p>
&mdash; Det blåser tydligen varma vindar från Södern,
och det blir snart vår, sade han och gjorde ett
mästerverk av sin sonora stämma.
</p>

<p>
Ingrid Wiepe gjorde en reserverad böjning på huvudet.
</p>

<p>
&mdash; Ni skickade blommor, herr Gehnfeldt, det var
alldeles för överraskande, sade hon med ett tonfall,
som borde ha varit vältaligt nog.
</p>

<p>
Hon beklagade detta olyckliga möte, som här inför
<a id="page-202" class="pagenum" title="202"></a>
allas nyfikna ögon hindrade henne att använda
ett ännu tydligare språk. Olyckan hade ju också velat,
att Adrian Stråvall krossat blommorna vid sitt
ofattbara fall i tamburen, eljest skulle Gehnfeldt ha
fått ett ganska klart besked, som skulle ha besparat
honom detta klumpiga närmande på en publik plats.
</p>

<p>
Som det nu var kunde Ingrid skylla på brådska,
och hon fick också en förträfflig förevändning. Folke
Hjelm och hans syster kommo in genom svängdörren
i hallen.
</p>

<p>
Gehnfeldt gjorde en bugning.
</p>

<p>
Så långt hade han alltså nått. Ingenting i vad
som hittills passerat syntes kunna minska utsikterna
för ett framgångsrikt genomförande av hans plan.
Det skulle lyckas honom med lock eller pock.
</p>

<p>
Nere i hallen passerade han Ingrid och hennes
sällskap och upprepade sin hattlyftning.
</p>

<p>
&mdash; Hälsa inte på <em>den</em>, fröken Wiepe, sade Folke
hastigt, och i sin iver grep han hennes arm.
</p>

<div class="chapter">

<h2 class="chapter" id="chapter-0-21">
<a id="page-203" class="pagenum" title="203"></a>
<span class="line1">KAP. XX.</span><br />
<span class="line2">En kyrkogård och lätt vin.</span>
</h2>

</div>

<p class="first">
<span class="firstchar">S</span><span class="postfirstchar">tråvall</span> tog ibland sina vägar över Pauli kyrkogård.
Det var inte för att ägna en tanke åt de
gångna generationernas viloplatser, inte för att få något
av friden, som utgår från denna hägnade tysta
plats, även om han väl kunde ha behövt något lugnande
i all den oro han just nu erfor. Han gick till
kyrkogården om natten, när klockan slagit tolv. Det
hade han gjort nu några nätter på hemvägen från
Gehnfeldt, vilken han alltjämt utan resultat sökt för
att avbörda sig hedersskulden i sammanhang med de
pinsamma reverserna.
</p>

<p>
Men nu hade Stråvall gått till kyrkogården direkt
från sin bostad och klädd för att kanske under
några timmar möta kölden. Man skulle kunnat taga
honom för en grönlandsfarande missionär så som han
var utstyrd i pälsmössa och ulster med en pläd runt
halsen och ned om bröstet, tjocka yllefodrade pjäxor
och snowboots.
</p>

<p>
<a id="page-204" class="pagenum" title="204"></a>
Mystiska figurer ströko omkring på kyrkogården
i de skumma vrårna. Det var inte så kallt att inte
nattens folk hade något att tissla och tassla om i
skydd av de stora träden och gravhällarna. När det
gällde något tog Stråvall ingen hänsyn till sin inneboende
fasa för skuggorna och vad som dolde sig
bland dem.
</p>

<p>
Och här gällde det en stor affär.
</p>

<p>
En stor affär på Pauli kyrkogård sedan klockan
slagit tolv på natten ...
</p>

<p>
Denna gång kanske det skulle kunna bli ett resultat.
</p>

<p>
En poliskonstapel patrullerade gatan fram och
åter framför det hus i kvarteret Skedbladet som vette
mot kyrkan.
</p>

<p>
Det var detta hus, som Stråvall funnit »önskvärt».
Nu hade hans plan mognat, sedan han trott sig finna
stora möjligheter till affärer i detta hus. Kanske
skulle tre eller fyra lägenheter &mdash; ja i bästa fall alla
lägenheterna &mdash; kunna rensas från sina nuvarande
hyresgäster av skäl som Stråvall nu var ute för att
närmare klarlägga.
</p>

<p>
Eljest brukade ingen poliskonstapel så träget patrullera
gatorna i dessa kvarter. Den som nu gick
där för att då och då se på klockan och göra en anteckning
under en lykta var tydligen ute i särskilt
uppdrag.
</p>

<p>
När Stråvall stått en stund och spejat mot det
<a id="page-205" class="pagenum" title="205"></a>
gamla huset, drog han sig hastigt in bakom en bred
trädstam. En bil hade stannat ett stycke från
kvarteret men i en annan gata. En kvinna i skriande
elegans steg ur och väntade. Efter henne kom en
herre, mycket välklädd och synbarligen en smula
upprymd. Han stack till chauffören en sedel utan
att begära växelpengar, och kvinnan gav honom viskande
några förhållningsorder. Hon gick runt hörnet
och fram till porten &mdash; just den port som Stråvall
bevakade. Ett ögonblick senare kom mannen småvisslande
efter och försvann genom porten. Trappljuset
tändes icke, men i stället blev det ljust i två
fönster till tredje våningen på höger sida om uppgången.
</p>

<p>
Stråvall gjorde en anteckning i sin annotationsbok,
sedan han noga bestämt tiden på klockan.
</p>

<p>
Men samtidigt lade han märke till, att en pälsklädd
herre, som gått över kyrkogården, stannade och
iakttog honom. Den obekante såg upp mot huset och
tycktes fundera. Därpå fortsatte han åter att gå,
stannade för att tända en cigarr och gick vidare helt
sakta.
</p>

<p>
Endast några få av de eljest vanligen brinnande
gaslyktorna voro tända. Det var ju en tid, då all
sparsamhet måste iakttagas. Den pälsklädde obekante
syntes avsiktligt uppsöka de mörkaste platserna,
men han fortsatte envist sin långsamma promenad
kring Stråvalls postställe. Stråvall höll ett öga på
<a id="page-206" class="pagenum" title="206"></a>
poliskonstapeln, vilken träget trampade sitt ytterst
begränsade pass.
</p>

<p>
Nu stannade en hästdroska i ett hörn mot Rusthållaregatan.
Återigen var det en kvinna av samma
typ som den förra och en manlig följeslagare. Hon
gick före, och på ett visst avstånd följde han efter in
genom porten. Det blev ljust i ett fönster i andra
våningen till vänster. Nästan omedelbart kom ett
par gående. Efter en stunds samtal vid en lyktstolpe
gick hon före genom porten. Det tändes ljus i två
fönster, där gardinerna voro upprullade, men det blev
åter mörkt.
</p>

<p>
En herre kom ut genom porten, tände en cigarrett
och försvann. Ett av de tre upplysta fönstren slogs
upp, och en kvinnoarm stack ut under gardinen och
lade på stormhaken.
</p>

<p>
Efter en stund kom en kvinna ut genom porten och
gick raskt bort genom gatorna.
</p>

<p>
Stråvall hade sett nog. Han stoppade ned sin anteckningsbok,
där han flitigt skrivit, och gick ut på
gatan. Han gav ett tecken till poliskonstapeln, som
svarade med stram honnör och avlägsnade sig.
</p>

<p>
Den pälsklädde obekante, som alltjämt höll sig i
närheten, följde poliskonstapeln med blicken och skyndade
sedan fram till Stråvall.
</p>

<p>
&mdash; Min herre har inte händelsevis en tändsticka,
sporde han och såg skarpt på Stråvall.
</p>

<p>
Denne iakttog den främmande i det han letade
<a id="page-207" class="pagenum" title="207"></a>
fram tändstickorna. Det föreföll Stråvall som om
han hört denna röst förr, och utseendet föreföll bekant.
</p>

<p>
&mdash; Se, det är ju direktör Stråvall, utbrast den
andre med spelad eller verklig överraskning. Det är
så mörkt här i kvarteren, så inte ens vi närmaste
grannar känna igen varandra.
</p>

<p>
Stråvall hälsade med ett leende. Han var en smula
generad, men då han nu blivit gripen på bar gärning,
beslöt han göra det mesta möjliga av situationen.
Den man han talade med, var ägaren till huset
vid Pauli kyrka. Han hade tidigare sökt få köpa
huset av honom, men den andre hade vägrat.
</p>

<p>
»Nu kanske», tänkte Stråvall.
</p>

<p>
&mdash; Jag trodde nästan det var någon vid polisen,
sade den andre medan han tände sin cigarr. Får det
vara?
</p>

<p>
&mdash; Tack, jag tror det blir för starkt. Om det inte
är oartigt, så ber jag få röka en cigarrcigarrett.
</p>

<p>
Den andre stod kvar som om han velat framtvinga
ett samtal, och Stråvall stod också kvar i väntan på
att den andre skulle tala.
</p>

<p>
&mdash; Vi återkommer nog förr eller senare till frågan
om det här huset, sade Stråvall tveksamt.
</p>

<p>
En bil stannade i närmaste hörn, och de båda började
som på tyst överenskommelse promenera nedåt
Rusthållaregatan.
</p>

<p>
&mdash; Hihi, direktörn har sinne för affärer, tror jag,
<a id="page-208" class="pagenum" title="208"></a>
sade den andre i skämtsam ton, och som för att betona
skämtet petade han till Stråvall i sidan med
handskfingret.
</p>

<p>
De voro båda på det klara med att de genomskådat
varandra.
</p>

<p>
&mdash; Jag skall säga, att det vore klokast att slå till
med ens och sälja huset. Det var ju tvåhundratusen
jag bjöd, påminde Stråvall.
</p>

<p>
&mdash; Och nu står huset i tre.
</p>

<p>
&mdash; Det var raskt. Jag kan inte se, att det genomgått
några större reparationer.
</p>

<p>
&mdash; Nej, det kan hända, men det är ett gott affärsobjekt,
herr Stråvall, ett förbaskat gott affärsobjekt.
</p>

<p>
&mdash; Jag tycker mig kunna förstå det ... men den
sortens affärer ...
</p>

<p>
&mdash; Det är inte min sak. Jag hyr ut lägenheterna,
och de hyror jag tar, veta nog vederbörande att
ta i andra hand. Jag höjer och de höja ... här har
lagen ingenting att skaffa. Är det någon som opponerar
sig, så blir det bara vräkning. Som ni, herr
Stråvall, just i kväll lagt märke till, kan det finnas
möjligheter att få vissa hyresgäster undanskaffade.
</p>

<p>
&mdash; Vi har bostadsbrist just nu, sade Stråvall i
högtidlig ton.
</p>

<p>
Den andre ryckte till, obehagligt berörd av tonen:
</p>

<p>
&mdash; Det är visserligen sant, men hur skulle det
smaka med en grogg?
</p>

<p>
<a id="page-209" class="pagenum" title="209"></a>
&mdash; Eller ett glas vin uppe hos mig, invände Stråvall.
</p>

<p>
Han älskade inte sprit, men i regel hade han ett
litet lager av lätta viner till hands.
</p>

<p>
De gingo upp till Stråvall och bänkade sig i hans
matsal. Stråvall plockade fram glas, men när han
inte fann nycklarna till vinskåpet i väggen, måste
han gå och väcka sin husfröken. Han knackade på
dörren ett par gånger utan att få svar. En misstanke
slog honom att hon kunde vara ute, och det var
som om han känt en svag svartsjuka vid denna tanke.
Det var något ganska nytt hos honom, men det kunde
bero på, att han sista tiden varit mycket nervös, och
att fröken Wagner under denna tid varit särskilt
mån om att hålla hans humör uppe. Hon kunde ju
ha sina anledningar att ställa sig väl inför honom,
det förstod han nog, men hon visade i alla fall en ärlig
omtanke om hans person.
</p>

<p>
Han gick in i hennes rum och fram till bädden.
Det var alldeles mörkt i rummet. En svag parfym-
eller puderdoft kittlade Stråvalls känsliga luktsinne.
Han famlade över bädden och kände en varm rund
arm.
</p>

<p>
&mdash; Å förlåt ... började han säga.
</p>

<p>
Hon slog helt oförmodat båda armarna om honom
och drog honom till sig för att lika hastigt släppa
honom.
</p>

<p>
Hon ropade till och tände ljuset.
</p>

<p>
<a id="page-210" class="pagenum" title="210"></a>
&mdash; Jag drömde ... men direktörn va är de?
Förlåt ...
</p>

<p>
Hon gned sig i ögonen som om hon varit yrvaken,
och Stråvall drog sig generad och rodnande tillbaka.
</p>

<p>
&mdash; Jag ville bara ha nycklarna till väggskåpet,
sade han.
</p>

<p>
Hon såg nästan besviken ut, när hon sade, att
nycklarna lågo på diskbänken i köket.
</p>

<p>
Stråvall log stilla och undrade vad fröken Wagner
kunde ha drömt, eftersom hon varit så färdig att
slå armarna om honom, innan hon var riktigt klarvaken.
Han var nämligen fullt övertygad om att rörelsen
varit spontan. Allra minst skulle han ha
kunnat föreställa sig, att hon legat och hört knackningen
på dörren.
</p>

<p>
&mdash; Förlåt dröjsmålet, ursäktade sig Stråvall för
sin gäst, när han kom in i matrummet.
</p>

<p>
Han satte en ära i att slå upp skåpdörren på vid
gavel.
</p>

<p>
&mdash; Får det vara Mosel eller något mousserande?
Jag tror det är kallt nog som det är här inne i kylan.
</p>

<p>
&mdash; Tack, det där Mosel är inte dumt.
</p>

<p>
I själva verket var Stråvalls gäst ganska ny på
vinvetenskapens område. Han hörde till den sort
som skulle kunna sitta på Operakällaren vid en iskyld
Beaune. Också han var nämligen av den ganska
tillfälliga husägartyp som gått in på marknaden
endast därför att andra varor voro slut.
</p>

<p>
<a id="page-211" class="pagenum" title="211"></a>
&mdash; Säg mig en sak, direktör Stråvall, började
den andre sedan han störtat i sig ett helt glas Mosel
&mdash; som när man tar en sup vid ett svenskt smörgåsbord
&mdash; varför har ni så stort intresse av mitt hus?
</p>

<p>
&mdash; Å, det kan ju ha sina orsaker. Sanningen att
säga har polisen också intresse för det.
</p>

<p>
&mdash; Jo, jag såg att herrarna voro bekanta.
</p>

<p>
&mdash; Det skadar inte att ha vittne, och jag har
bestämt mig för att göra slut på den där trafiken.
</p>

<p>
&mdash; I sedlighetens namn?
</p>

<p>
&mdash; Det skadar kvarterets anseende.
</p>

<p>
&mdash; Jaså, det här gamla ruttna kvarteret har fått
anseende. Det skulle ha kommit sedan herrn satte
in marmortrapporna och sålde Rotundan till sig själv;
ånej, oss emellan skall det väl inte talas så mycket om
anseende. Skål herr Stråvall!
</p>

<p>
&mdash; Betänk att det är många familjer som behöva
bostad, och att det inte är riktigt att hålla undan
centrala bostadslägenheter.
</p>

<p>
&mdash; Jag skulle bara betänka en sak, och det vore
ett sådant anbud på huset att jag kan reflektera. Jag
tjänar ganska bra på det just nu.
</p>

<p>
&mdash; Men vad säger ni om att vräka det där packet
som håller hus där och bilda en hederlig bostadsförening.
Just nu kan man få köpare, om man bara
har lediga lägenheter.
</p>

<p>
Den andre funderade, synbarligen intresserad.
</p>

<p>
<a id="page-212" class="pagenum" title="212"></a>
&mdash; Jag har 80,000 i huset, sade han och räknade
på ett papper.
</p>

<p>
&mdash; Det vill säga 40,000, reducerade Stråvall.
</p>

<p>
&mdash; Låt gå för det oss skojare emellan, sade den
andre, som köpt huset för 180,000 kronor, varav
15,000 kontant.
</p>

<p>
Stråvall log och bjöd på den ena flaskan vin efter
den andra. När det började lida mot morgonen
voro de ense, och huset Stråvalls. Det var en lysande
affär att göra på just detta hus ...
</p>

<p>
Stråvall hade kommit i förbindelse med en utländsk
makts hemliga känslospröt. Huset hade befunnits
lämpligt för vissa syften. Där skulle mötas
hinduer, irländare och denna makts alla underliga ombud
&mdash; präster, clowner, generaler och diplomater ...
</p>

<p>
Om denna affär ginge efter planen, skulle Stråvall
inhösta 100,000 kronor kontant, varjämte han
skulle vara befriad från en besvärande aktiepost i
det Gehnfeldtska bolaget. Den återstående delen
skulle han med säkerhet lyckas placera ut på Stora
Kommissionen, som därigenom skulle erhålla ett antal
bostadslägenheter att använda för varulagring ...
Människor och hem för människor &mdash; vad bekymrade
den saken herr Adrian Stråvall!
</p>

<p>
Men viktigt vore också att han bleve befriad från
Gehnfeldt. Först efter den operationen skulle han
åter obesvärat kunna uppträda hos Wiepes.
</p>

<div class="chapter">

<h2 class="chapter" id="chapter-0-22">
<a id="page-213" class="pagenum" title="213"></a>
<span class="line1">KAP. XXI.</span><br />
<span class="line2">Godsägare Gehnfeldt intime.</span>
</h2>

</div>

<p class="first">
<span class="firstchar">G</span><span class="postfirstchar">odsägare</span> Gehnfeldt myste av självbelåtenhet.
Nu hade han nått ett av de båda resultat han
sökt vinna genom att hålla sig undan Stråvall. Han
hade lyckats sälja samtliga sina aktier i Centralbostäder
till en mäklarfirma Dorn &amp; Hage. Därigenom
hade han avvecklat den viktigaste av de affärer, vilka
han haft gemensamt med Stråvall.
</p>

<p>
Gehnfeldt var en klartänkt man. Sedan han
orubbligt satt sig i sinnet att göra Ingrid Wiepe till
sin, hade han fast beslutit sig för att behålla de båda
reverser Stråvall varit nog oklok att lägga i hans
händer. Det bekymrade honom icke ett ögonblick,
att han givit sitt hedersord på att icke missbruka dem
eller att över huvud taget icke använda dem på något
sätt. Det ordet hade han givit under en förutsättning
som icke längre funnes, skulle han säga. Han
visste, att Stråvall skulle vara omöjliggjord hos familjen
Wiepe i det ögonblick det komme till deras
<a id="page-214" class="pagenum" title="214"></a>
kännedom, att reverserna voro i orätta händer. För
att övertyga sig om att Stråvall fullt insåg detta hade
han irriterat honom genom att tala om Ingrid och
därvid anspela på reverserna. Sedan han sett verkan
härav, som var tydlig nog, eftersom Stråvall sökte
sammanträffa med honom vid alla tider på dygnet,
hade han känt sig säker. Han hade Stråvall i sin
hand, och han skulle om det behövdes kunna förmå
denne att bli förespråkare för honom hos Ingrid, ja
en förespråkare som skulle använda de yttersta medel
för att lyckas. I annat fall skulle det gå ut över
honom själv.
</p>

<p>
Men å andra sidan ville Gehnfeldt icke gå till en
direkt brytning med Stråvall. Icke nu. Och brytning
skulle det otvivelaktigt komma till, om Stråvall
nu satt sig i sinnet att utkräva reverserna och icke
finge dem. Gehnfeldt skulle nämligen i längden icke
kunna finna antagliga skäl att behålla dem. Därför
hade Stråvall icke fått råka honom.
</p>

<p>
Hade Gehnfeldt kunnat finna sig i en sådan motgång
som att få ett nej från Ingrid Wiepe på ett anständigt
frieri, skulle han icke varit den han var.
Hans framgångar i affärerna och icke minst på den
nöjesmarknad han gjort till sin &mdash; i likhet med samtida
gulascher av olika nationalitet och art &mdash; hade
varit så stor, att han nu icke tillät sig att misslyckas.
I varje fall skulle det svida och bränna omkring honom,
om något skulle gå emot. Finge han icke komma
<a id="page-215" class="pagenum" title="215"></a>
in i familjen Wiepe, så skulle icke heller Stråvall
nå det mål han i sin barnsliga godtrogenhet inför
kompanjonen skrutit över att han så när redan
nått.
</p>

<p>
Hans sista båda kort i det höga spelet skulle vara:
reverserna utan Stråvalls hjälp eller &mdash; Stråvall
med reversernas hjälp.
</p>

<p>
Godsägare Gehnfeldt hade förut stannat vid tanken
att Ingrid skulle kapitulera inför blotta upplysningen,
att han hade reverserna, som hon icke skulle
kunna inlösa.
</p>

<p>
»Tag mig och gör vad ni vill med mig», skulle
hon säga, »men några penningar har jag inte.» Han
skulle framträda som den ädle och riva sönder reverserna:
»Endast som min maka», skulle han säga, och
i enlighet med denna tankegång skulle hon falla i
hans armar ...
</p>

<p>
Men efter mötet med Ingrid på Kompaniet hade
han känt sig en smula osäker. Han hade då funderat
ut, att han strängt taget hade också en annan väg,
nämligen just den att skicka som sin förespråkare
Stråvall, hotad med skandal om han icke nådde resultat
&mdash; ty då skulle reverserna fram.
</p>

<p>
Vunne Gehnfeldt icke framgång på någon av dessa
vägar, skulle han i båda fallen likväl störta Stråvall,
och det var inför den utsikten han skyndsammast
ville avveckla sina affärer med honom.
</p>

<p>
Nu hade han nått en god del av sitt mål åtminstone
<a id="page-216" class="pagenum" title="216"></a>
i fråga om affärerna. Det stärkte hans tillförsikt
beträffande det andra målet &mdash; Ingrid Wiepe.
</p>

<p>
Och i denna tillförsikt körde Gehnfeldt ut i sin
bil för att studera blomstermarknaden. Han fann
att säsongens förnämsta blommor voro liljekonvalje,
violer och nejlikor och beslöt sig för en ansenlig bukett
av de förstnämnda, som han jämte sitt visitkort
skickade under Ingrid Wiepes adress.
</p>

<p>
Godsägaren K. G:son Gehnfeldt, Colossus, kunde
icke drömma om, vart denna blomsteruppvaktning
skulle leda.
</p>

<p>
Samma eftermiddag körde Gehnfeldt omkring i
trakten av Wiepes bostad och lät sin bils valthornssignal
ljuda. Det syntes honom ganska självklart,
att Ingrid Wiepe efter denna nya uppvaktning icke
skulle kunna motstå ett förslag om en biltur, om han
liksom av en tillfällighet skulle möta henne. En färd
till Ulriksdal eller Drottningholm, tja, varför inte
till Saltsjöbaden, skulle reta aptiten, och man skulle
kunna äta en middag sådan som hans kvinnliga bekanta
brukade sätta värde på ... Hans tankar rusade
så lätt vidare, eftersom han börjat bliva van vid
framgång. Den tid då han hade motgångar i livet
var länge sedan förbi.
</p>

<p>
Tanken på Saltsjöbaden blev allt starkare och
Gehnfeldts fantasi allt livligare kring denna plan,
men han insåg, att han icke direkt kunde söka upp
henne redan nu.
</p>

<p>
<a id="page-217" class="pagenum" title="217"></a>
»Blommorna måste först verka», tänkte han förnöjd.
</p>

<p>
Men åter kom otåligheten liksom alltid när hans
starka passion var inriktad på ett bestämt mål.
</p>

<p>
»Skall jag ringa baron Wiepe ...»
</p>

<p>
Detta var en ny väg. Han hade verkligen snuddat
vid tanken en gång tidigare. Det var för övrigt
vid deras första sammanträffande. Kanske han till
och med framkastat något förslag om en trevlig
bridgeafton.
</p>

<p>
»För sjutton, Wiepe är ju en ung galant herre.
Han vill roa sig», tänkte Gehnfeldt, medan bilen
strök genom gatorna. »Den vägen är ju fullt legitim,
haha ...»
</p>

<p>
Innan han tänkt vidare på saken gav han sin
chaufför order att köra till bostaden. Han sprang
uppför trapporna och ringde till Regeringsgatan.
Hans glada änka där hade alltid möjligheter att skaffa
samman lämpligt umgänge. Men när han fick
svar på det hemliga numret, lade han tyst ned luren.
</p>

<p>
Denna kvinna vore högst olämplig i detta sammanhang
...
</p>

<p>
I stället ringde han till Gunnars byrå.
</p>

<p>
&mdash; Baron Wiepe ligger sjuk, svarade man.
</p>

<p>
Det var en motgång.
</p>

<p>
Han ringde till bostaden. Det var alltid en vänlighet
mot familjen att höra efter hur dess huvudman
befann sig.
</p>

<p>
<a id="page-218" class="pagenum" title="218"></a>
Gehnfeldt ringde.
</p>

<p>
&mdash; Det är godsägare Gehnfeldt, svarade han, då
han hörde en manlig röst i telefonen.
</p>

<p>
Ett ögonblick hade han inbillat sig, att det var
Stråvalls röst, men han hörde, redan då numret angavs
till svar, att rösten var mera manlig än hans
kompanjons.
</p>

<p>
&mdash; Å, är det baron Wiepe själv, tillade han, då
det sedan blev tyst på andra sidan.
</p>

<p>
&mdash; Baron Wiepe ligger allvarsamt sjuk, svarade
rösten. Var det något som skulle framföras till honom?
</p>

<p>
&mdash; Nej visst inte, jo tack, en hälsning. Jag hörde
just att han var sjuk, men när min herre svarade
tänkte jag, att det kunde vara han.
</p>

<p>
&mdash; Ja, min herre känner honom ju mycket obetydligt.
</p>

<p>
&mdash; Förlåt, kanske får jag fråga med vem jag har
den äran? ...
</p>

<p>
&mdash; För all del, det är ingenjör Hjelm.
</p>

<p>
Gehnfeldt kände sig ytterst illa berörd. Han
visste att han icke tagit miste, då han trodde sig se
Folke Hjelm i sällskap med Ingrid och en annan dam
på Kompaniet. Han hade haft besök av Folke under
den tid denne sökte lägenhet, och en av Gehnfeldts
agenter hade rapporterat, att en ingenjör Hjelm hade
»uppträtt ytterst olämpligt», då han icke kunnat
få en ledig lägenhet. Han hade icke varit »önskvärd»
<a id="page-219" class="pagenum" title="219"></a>
som hyresgäst. »Ingenting att tjäna på», som agenten
sagt.
</p>

<p>
&mdash; Kanske jag kan få tala med någon av familjen,
sade Gehnfeldt i avmätt ton.
</p>

<p>
&mdash; Det är tyvärr ganska olämpligt, svarade Folke.
</p>

<p>
Gehnfeldt rasade och lade ned luren.
</p>

<p>
Han gick genom rummen och kastade cigarraska
omkring sig i förtreten. Det var icke vackra saker
han tänkte och muttrade för sig själv om Folke
Hjelm. Dagen var förstörd och han visste för ögonblicket
icke någon avledare för sitt raseri.
</p>

<p>
&mdash; Jag hör att godsägarn är hemma ...
</p>

<p>
Det var en av tjänstefolket i hans ungkarlsvåning,
som dristade sig in, en ung flicka som trodde
sig våga störa sin herre när som helst &mdash; såvida icke
en viss dam var närvarande.
</p>

<p>
&mdash; Jaså, det till och med hörs att jag är hemma,
röt han.
</p>

<p>
Flickan tog ett steg tillbaka.
</p>

<p>
&mdash; Nå, vad är det fråga om?
</p>

<p>
&mdash; Jo, dom ringde från en blomsterhandel och
frågade, vad de skulle göra med blommorna som
godsägarn skickat.
</p>

<p>
&mdash; Är ni galen människa? Det ...
</p>

<p>
Han bröt ut obehärskat, och flickan brast i gråt.
</p>

<p>
&mdash; Ringde blomsterhandlarn eller vem ...
</p>

<p>
&mdash; Det var en fröken som ringde, och hon sa att
<a id="page-220" class="pagenum" title="220"></a>
det var från blomsterhandeln, där godsägarn hade
beställt blommor som skulle skickas.
</p>

<p>
&mdash; En fröken och blomsterhandel och skicka
mig hit och dit. Vad hette idioten?
</p>

<p>
&mdash; Det vet jag inte.
</p>

<p>
&mdash; Är ni alldeles vansinnig, tar ni emot en ringning
utan att veta vem det är?
</p>

<p>
&mdash; Jag tro... odde ...
</p>

<p>
&mdash; Man tror ingenting nuförtiden.
</p>

<p>
Flickan snyftade hysteriskt.
</p>

<p>
&mdash; Vad tro... odde ni?
</p>

<p>
Gehnfeldts kokerska kom in. Med händerna i sidorna
ställde hon sig i dörren.
</p>

<p>
&mdash; Vad vill fru Jönsson?
</p>

<p>
&mdash; Flickan är mycket klen, godsägarn, och det
kanske inte står rätt till med henne heller.
</p>

<p>
Flickan drog sig mot kokerskan och gnällde som
en piskad hund.
</p>

<p>
Gehnfeldt var blek av raseri. Hans ögon rullade,
och till och med den resoluta kokerskan var rädd.
Flickan hade sjunkit ned på golvet och grät ohejdat.
</p>

<p>
&mdash; Hon trodde väl, att godsägarn själv skulle
veta, var han beställt blommorna, sade kokerskan.
</p>

<p>
&mdash; Det rör er inte. Varför lägger ni er i den saken,
fru Jönsson?
</p>

<p>
&mdash; Nu skall godsägarn lugna sig, så skall jag
försöka rätta till det. Får jag ta in en grogg så
länge<a id="corr-13"></a>?
</p>

<p>
<a id="page-221" class="pagenum" title="221"></a>
&mdash; Visky, ren visky.
</p>

<p>
&mdash; Ja då, godsägarn.
</p>

<p>
Hon vände sig mot flickan som hon hjälpte på
benen igen:
</p>

<p>
&mdash; Seså, kom du med mig.
</p>

<p>
Gehnfeldt var redan i färd med att leta i telefonkatalogens
yrkesregister och ringde på Allmänna:
</p>

<p>
&mdash; ... kom tillbaka ... vad me ...
</p>

<p>
Han hade nått det stadium av sitt raseri, då han
brukade stå i givakt. Men han var nu till det yttre
alldeles lugn.
</p>

<p>
Blomsterhandeln meddelade, att blommorna kommit
tillbaka med hälsningar att det måste vara något
misstag och att avsändaren borde underrättas härom.
</p>

<p>
&mdash; Javisst, jaha, sade Gehnfeldt i nästan skämtsam
ton. Naturligtvis hade jag satt den där adressen,
jaha, det var ju mitt eget misstag. Tack, blommorna
kan ni ju behålla ... Nej, det gör detsamma
... hahaha ...
</p>

<p>
Han kastade luren i klykan så att det skallrade
i apparaten.
</p>

<p>
&mdash; Varsågo, godsägarn.
</p>

<p>
Kokerskan neg med viskybrickan.
</p>

<p>
&mdash; Se här, fru Jönsson, sade han och slog upp
ett väldigt glas.
</p>

<p>
Han tömde det i ett enda drag.
</p>

<p>
&mdash; Kanske det får vara något tilltugg?
</p>

<p>
Gehnfeldt svarade inte på frågan.
</p>

<p>
<a id="page-222" class="pagenum" title="222"></a>
&mdash; Jojo, fru Jönsson, det finns idioter.
</p>

<p>
&mdash; Ja, godsägarn, det vet man nog.
</p>

<p>
&mdash; Folk som äro fattiga som kräk skulle inte
mopsa sig.
</p>

<p>
&mdash; Nej, man får allt vara ödmjuk ...
</p>

<p>
&mdash; Hör nu, fru Jönsson, den där flickan får sluta.
Se här är femtio kronor. Ge henne det och bed
henne gå.
</p>

<p>
Han slängde fram en sedel, men kokerskan såg besvärad
ut och tog inte upp den.
</p>

<p>
&mdash; Ursäkta mig godsägarn, men kanske det vore
bäst om godsägarn själv gjorde upp med henne.
</p>

<p>
Det var tyst en stund.
</p>

<p>
&mdash; Ja, jag skall be henne komma in, sade kokerskan
och gick.
</p>

<p>
Gehnfeldt gick till telefonen och ringde Regeringsgatan:
</p>

<p>
&mdash; I kväll är jag upplagd för vad som helst, sade
han.
</p>

<div class="chapter">

<h2 class="chapter" id="chapter-0-23">
<a id="page-223" class="pagenum" title="223"></a>
<span class="line1">KAP. XXII.</span><br />
<span class="line2">En promenad.</span>
</h2>

</div>

<p class="first">
<span class="firstchar">S</span><span class="postfirstchar">tråvall</span> hade på senaste tiden känt liksom kylande
ilningar kring mellangärdet, men han hade
inte kunnat finna någon beläggning på tungan, som
kunde sätta obehaget i sammanhang med magen.
Detta gjorde honom ängslig. Fröken Wagner hade
sagt honom, att den där känslan kring mellangärdet
var tecken på nervositet.
</p>

<p>
&mdash; Det är något som direktörn går och grubblar
på, det har jag nog lagt märke till. Sådant tar.
Det vore bäst att resa bort en tid, till Åre eller Jerkin,
föreslog hon en dag.
</p>

<p>
En hel rad andra goda råd hade hon givit. Stråvall
behövde massage, bad, punsch, silkespyjamas ...
och så borde han tänka på att gifta sig.
</p>

<p>
&mdash; Fast det finns naturligtvis massage och massage,
bad och bad, och ...
</p>

<p>
Hon hade tänkt fortsätta men avbröt sig. Det
hade under denna tid uppstått en hel del underliga
hygieniska institut, till vilka hon icke fann anledning
<a id="page-224" class="pagenum" title="224"></a>
adressera Stråvall, även om behandlingen där
kunde vara så ytterst tillmötesgående.
</p>

<p>
I stället tillade hon:
</p>

<p>
&mdash; Direktör Stråvall har ju gjort mycket bra
affärer på sista tiden. Nu skulle direktörn tänka
på det direktörn alltid har sagt, att det gäller att
koppla av, innan prisfallet kommer.
</p>

<p>
&mdash; Det ligger något i det, fröken Wagner, svarade
han.
</p>

<p>
Men han log för sig själv. Hon visade sig så
mån om hans ekonomi! Fast, för all del, hon var
ju mån om hans hälsa också. Kanske ett glas punsch
verkligen skulle lugna nerverna ...
</p>

<p>
&mdash; Fröken Wagner, ni kan gärna köpa litet
punsch, sade han.
</p>

<p>
&mdash; Se där ja, det skall direktörn få se gör
susen.
</p>

<p>
Det lugnade honom i varje fall att tala med
henne. Han insåg själv, att denna ängslan skulle
kunna bli farlig i längden. Han visste nog att hans
affärer lyckats till och med över förväntan. Han
skulle nog också kunna avveckla dem före den väntade
prisfallskrisen &mdash; fast denna kris skulle nog
sist nå bostadsmarknaden &mdash; eftersom lagen skyddade
just den art av företag som Stråvall vetat att
lägga an på.
</p>

<p>
Hans ekonomiska ställning var alltså trygg.
</p>

<p>
Men så mycket osäkrare var hans ställning hos
<a id="page-225" class="pagenum" title="225"></a>
Wiepes och detta betydde &mdash; hans samhällsställning.
Oron att genom reverserna ha gjort sig omöjlig i
familjen Wiepe hade legat över honom som en mara
om nätterna. I sina yrvakna skräckfunderingar
hade han visserligen sett en reträtt hägrande i fjärran,
en verkligt hederlig reträtt &mdash; anstalten för
sinnessjuka och övernervösa där hemma i Brinkeberga.
Men i klarvaket tillstånd hade han funnit
denna utväg motbjudande. Det var ju dock icke
nu som den gång, då han dränkt Jakobs kaninungar
...
</p>

<p>
Men nu hade han krossat Ingrid Wiepes syrenbukett,
och vad som stod i sammanhang därmed var
ganska allvarligt.
</p>

<p>
Han hade sett sig tvungen att på något sätt
hindra Wiepes att återsända blommorna och därigenom
framkalla Gehnfeldts raseri. Så impulsiv som
Gehnfeldt var kunde han mycket väl tänkas rusa
åstad med reverserna och göra en skandal, om han
såge sig direkt avsnoppad av Ingrid. Detta ansåg
sig Stråvall ha förebyggt genom att spoliera blommorna.
Men han begrep också granneligen, att han
i stället skulle framkalla Ingrids raseri i så mycket
högre grad, och detta kunde vara mycket allvarligt.
Han visste ju nu att Folke Hjelm och dennes syster
återförts till Wiepes umgänge. Med kännedom om
Ingrids temperament tog Stråvall för givet, att hon
skulle berätta historien om syrenerna också för
<a id="page-226" class="pagenum" title="226"></a>
ingenjör Hjelm, och så mycket kände han denne,
att han i ett dylikt sammanhang skulle kunna befara
en redogörelse för deras mellanhavanden rörande
den där olycksaliga lägenheten. Det var ett
helt komplex av ytterst obehagliga möjligheter. Han
skulle icke kunna undgå kollision med någon av
dessa, om han just nu besökte Wiepes. Visserligen
skulle han ha Harriets skydd, men också det kunde
svikta. Därför hade han hållit sig undan dessa dagar.
Pausen var dock icke längre än många andra
gånger mellan hans besök.
</p>

<p>
Men just denna gång finge det icke dröja alltför
länge. Ett nytt moment hade inträtt, ja, det
var sannerligen den avgörande punkten i Stråvalls
hela samvaro med Wiepes. Han hade kysst Harriet,
och han insåg att hon icke skulle fatta dessa kyssar
annat än på ett enda sätt. Det var frågetecknet
efter hans många år långa frieri, och det var hennes
jakande svar. Men detta svar vilade på förutsättningen
att hon bedömt honom rätt och att han verkligen
var just den som han under alla dessa år givit
henne intryck av att vara. Och just nu kunde han
befara något så katastrofalt som att själva grundvalen
för Harriets uppfattning av honom rycktes
undan.
</p>

<p>
Adrian Stråvall var på halster, andligen talat,
och lågan brann livligt och gladt inunder.
</p>

<p>
Otvivelaktigt väntade Harriet ett besök av Stråvall,
<a id="page-227" class="pagenum" title="227"></a>
vilket också skulle gälla hennes mor och Gunnar
som hennes giftoman. Det låge stor risk i att icke
omedelbart göra detta besök, men lika stor risk i att
göra det, innan Ingrids sannolika vrede dämpats.
</p>

<p>
Hela den säkerhet Stråvall tidigare vunnit gentemot
Wiepes var nu borta. Den hade överflyttats på
det ekonomiska området, där han egentligen aldrig
hade behövt den. Men ... där var återigen slutpunkten
i de senaste dagarnas funderingar:
</p>

<p>
Endast genom en stark ställning i familjen Wiepe
skulle han vinna glans åt sin förmögenhet.
</p>

<p>
Utvecklingen hade alltså fört honom till en uppfattning
alldeles motsatt den från vilken han utgått:
</p>

<p>
Endast genom en god ekonomisk ställning skulle
han kunna vinna glansen av att vara en vän hos
Wiepes.
</p>

<p>
Stråvall klädde sig hastigt till förmiddagsvisit
hos Wiepes och ringde i telefonen för att höra om
det skulle passa. Någon av betjäningen svarade, och
först nu fick Stråvall veta, att Gunnar var sjuk.
Han bad att få tala med Harriet.
</p>

<p>
&mdash; Hur är det med Gunnar? Jag har varit borta
i affärer och inte kunnat ge mig till känna, hur är
det Harriet, frågade han.
</p>

<p>
&mdash; Det är allvarligt, Adrian. Gunnar har sagt,
att han vill tala med dig, och vi hade tänkt skicka
bud på dig i dag.
</p>

<p>
<a id="page-228" class="pagenum" title="228"></a>
&mdash; Så förfärligt ledsamt, Vad är det för sjukdom?
</p>

<p>
&mdash; Spanskan.
</p>

<p>
&mdash; Spanskan, sade Stråvall efter.
</p>

<p>
Och genast tillade kan:
</p>

<p>
&mdash; Då vet jag vad det vill säga.
</p>

<p>
&mdash; Har du haft någon känning av den, Adrian?
</p>

<p>
&mdash; Nerverna äro litet oroliga. Jag har fått ordination
att resa till Åre eller till Norge.
</p>

<p>
&mdash; Bara det inte blir illa med dig.
</p>

<p>
&mdash; Det behöver inte bli det, men det finns en
enda risk.
</p>

<p>
&mdash; Vad säger du? Vilken ...
</p>

<p>
Ja, det kanske är fegt av mig, men jag kan
inte hjälpa det. Jag måste absolut hålla mig undan
alla smittoförare.
</p>

<p>
&mdash; Jag förstår ... det kan bryta ut, om du får
direkt smitta ... men Gunnar ... Vill du vänta
i telefon.
</p>

<p>
Efter en stund kom Harriet tillbaka. Hon var
tydligen upprörd och talade nästan viskande:
</p>

<p>
&mdash; Gunnar kan inte fatta, att du inte kan komma,
säger han. Jag måste säga, att du skulle resa
bort, och att du är sjuk. Jag förstår ju så väl, att
du inte kan komma, men det är olyckligt, vet du,
på ett sätt ... ja Adrian, jag måste råka dig ...
och sedan skall du resa bort en tid. Kan jag träffa
dig nu? Det är ett uppdrag från Gunnar också ...
</p>

<p>
<a id="page-229" class="pagenum" title="229"></a>
Harriet grät.
</p>

<p>
&mdash; Jag kommer genast. Jag tar risken, Harriet.
</p>

<p>
&mdash; Nej, nu vill inte Gun... Jag kan inte säga
det i telefon. Kom genast ut till Djurgårdsbron.
</p>

<p>
&mdash; Jag kommer.
</p>

<p>
Stråvalls färd till mötesplatsen var snabb, men
Harriet var före honom där.
</p>

<p>
&mdash; Nu skall vi gå långt ut och tala förståndigt,
började hon.
</p>

<p>
Orden stucko honom, och han tyckte sig förmärka
något nytt i Harriets blick, ett beklagande eller så,
men det kunde också vara sorg över Gunnars sjukdom.
</p>

<p>
Stråvall hostade ett par gånger.
</p>

<p>
Kanske det inte är bra för dig att gå, undrade
hon. Du måste ha arbetat för mycket på sista
tiden.
</p>

<p>
&mdash; Det är inte utan att jag har det ... Men jag
skall promenera mycket, så det skall du inte vara
orolig för. Det gör mig godt.
</p>

<p>
Hon rynkade lätt på näsan, som om hon tyckt
att han onödigtvis uppehållit sig vid sin egen person.
Detta undgick honom inte, och han anade oråd. Följaktligen
log han och såg ut i rymden.
</p>

<p>
&mdash; Du känner ju Ingrids humör. Hon blev rasande
på dig för att du snavade över blommorna.
Nu är det så förstår du oss emellan sagt, att ...
</p>

<p>
<a id="page-230" class="pagenum" title="230"></a>
Stråvall lyste upp. Det där »oss emellan sagt»
värderade han till några hundra tusen kronor ...
</p>

<p>
... Gunnar och ingenjör Hjelm, som du visst
känner &mdash; fortsatte hon &mdash; har blivit ganska goda
vänner igen på sista tiden. Ja, du förstår det är en
smula hett mellan Gunnar och Signe Hjelm ...
gammal kärlek. Och de båda Hjelmarna ha bestämt
något mot dig. Jag måste säga, att det inverkat på
Gunnar. Men det är i sammanhang med en annan
sak som du kanske inte borde ha gjort. Ja, det är
Gunnars fel också, tycker jag. Gunnar kanske inte
går igenom den här sjukdomen. Han tror det inte
själv heller, och just i går kväll hände det något
obehagligt. Den där påflugne Gehnfeldt ringde;
tydligen ville han tala med Ingrid. Ser du han
hade skickat blommor i går igen, men de returnerades,
och det var väl därför han ville träffa Ingrid
och begära en förklaring. Men Folke Hjelm som var
hemma avspisade honom i telefon ...
</p>

<p>
Stråvall kände, att han bleknade, och leendet, som
han till varje pris måste bevara, vanställde hans ansikte.
Det var som att lyfta en förfärlig tyngd att
hålla, det uppe.
</p>

<p>
Harriet fortsatte:
</p>

<p>
&mdash; Det måste ha varit något resonemang om
saken förut mellan Ingrid och Gunnar. Kanske
Folke också varit med. I alla fall yttrade Folke
<a id="page-231" class="pagenum" title="231"></a>
något om att det var tur, att du inte ramlat också på
dessa blommor.
</p>

<p>
Nu fick Stråvall en häftig hostattack. Det behövde
han så väl i detta ögonblick. Det var inga
småsaker för honom det Harriet berättade, och därtill
kom, att Harriet efter hand lade bort både titel
och tillnamn, när hon talade om ingenjör Hjelm. Det
där »Folke» tydde på intimare bekantskap än Stråvall
trott råda mellan dem.
</p>

<p>
&mdash; Och nu i dag, sade Harriet &mdash; sedan Stråvall
hämtat sig efter hostattacken &mdash; bad Gunnar att få
tala med mig som han sade »på heder och samvete».
Han berättade att han utan Ingrids vetskap lämnat
dig en revers från henne till honom på ett lån för hennes
resa. För en tid sedan hade Ingrid fått sin del
av våra årliga släktpengar, som vi kalla dem, och
då hade hon betalt igen sin del av skulden till Gunnar,
men hon hade inte fått igen reversen. Gunnar
hade sagt henne, att han rivit sönder den någon gång.
Och nu förstår du, att du måste vara alldeles ovetande
om det papperet. Men nu vill Gunnar ha igen
båda reverserna av dig, och han bad mig säga, att
hela beloppet med ränta står för din räkning att
hämta av hans lön i verket. Du har dem väl inte
händelsevis på dig?
</p>

<p>
Utan att tveka ett ögonblick svarade Stråvall:
</p>

<p>
&mdash; Jag ville efterskänka den skulden, och när
<a id="page-232" class="pagenum" title="232"></a>
Gunnar vägrade all ta emot anbudet, rev jag sönder
båda reverserna.
</p>

<p>
&mdash; Jaså har du gjort det, men det kanske inte
var så bra. Gunnar ville nog själv ha rivit sönder
dem och bränt dem bland annat som han nu velat förstöra
för att ingenting skall ligga efter honom ...
Förresten kan du väl förstå, att Gunnar inte skulle
ta emot den gåvan av dig. Det är något i det där
sammanhanget som sårat honom, tror jag. Han har
aldrig brukat skriva reverser.
</p>

<p>
&mdash; Det kan ju hända, att jag har bitarna kvar ...
Om jag bara kunde minnas ... Kanske jag inte
brände dem ... Vet du, kanske jag inte rev sönder
dem heller. Det svävar för mig att jag ändrade mig
och lade dem i en låda. Jag har inte tänkt på saken.
Beloppet betyder ju ingenting för mig.
</p>

<p>
&mdash; Ja, ser du det där också, att pengar ingenting
betyder för dig ... Hjelm har inbillat Gunnar, att
du har jobbat med hus. Jag vet ju varför du har
velat sätta dig in i frågan. Ditt sociala intresse.
Men de ha fått en skev uppfattning ...
</p>

<p>
Hon gav honom en varm blick och tog hans hand.
De hade kommit ut mot Blockhusudden.
</p>

<p>
&mdash; Tack Harriet för sist när vi voro ensamma,
sade han.
</p>

<p>
&mdash; Du skulle kanske inte ha påmint mig om det
just nu.
</p>

<p>
<a id="page-233" class="pagenum" title="233"></a>
Hennes ton var lätt förebrående, men det var
oavsiktligt. För att avrunda tillade hon:
</p>

<p>
&mdash; Nu vill jag höra något om din affärsställning.
Du har ju aldrig sagt något till din »bundsförvant».
</p>

<p>
Det var det största ögonblicket i Stråvalls liv.
Harriet Wiepe ville höra, hurudan hans ekonomi var,
för att besvara frågan han gjort henne med sina kyssar.
Hur skulle väl Adrian Stråvall på annat sätt
ha kunnat uppfatta hennes vädjan att få höra något
om hans affärsställning.
</p>

<p>
Det var ett så stort ögonblick för Stråvall, att
han icke kunde låta det gå oanvändt förbi. Han
stannade och fattade Harriets båda händer. När
han övertygat sig om, att de voro osedda, sade han:
</p>

<p>
&mdash; Harriet, jag överdriver inte om jag säger, att
jag kommer att äga en halv miljon, sedan jag avslutat
alla mina affärer.
</p>

<p>
Han drog henne närmare intill sig. Det lyste till
i hennes blick.
</p>

<p>
&mdash; Ditt experiment har alltså lyckats. Det var
en ohygglig summa, ett förkrossande bevismaterial
för ditt nya sociala system.
</p>

<p>
&mdash; Ja Harriet, tack vare min kärlek till dig har
jag lyckats.
</p>

<p>
Hon såg honom in i ögonen.
</p>

<p>
&mdash; Och nu tänker du disponera beloppet du förtjänat,
ja, hur tänker du nu använda dessa pengar
och denna erfarenhet?
</p>

<p>
<a id="page-234" class="pagenum" title="234"></a>
Han mötte hennes blick.
</p>

<p>
&mdash; Om du är min, är jag din, och hela denna
förmögenhet är vår.
</p>

<p>
Hon drog sig undan honom, då han i samma
ögonblick ville kyssa henne. Ett nytt skrämt uttryck
låg i hennes ansikte. Hon blev blossande röd
och sedan hastigt blek.
</p>

<p>
&mdash; Menar du att <em>vi</em> skulle använda dessa pengar?
</p>

<p>
&mdash; Naturligtvis, det är ju för dig jag har förtjänat
dem ... för vår framtid, Harriet.
</p>

<p>
&mdash; Nej Adrian, du kan inte mena detta ...
</p>

<p>
Hon fortsatte ensam och brast i gråt.
</p>

<p>
Han skyndade efter, oförmögen att fatta vad som
rörde sig i hennes inre. Ansåg hon sig vara för fattig
att taga emot denna gåva av honom?
</p>

<p>
&mdash; Du har ju ett namn, Harriet. Vad har jag
att bjuda dig om inte detta som jag vunnit för att
vinna dig. Vad är det mot ditt namn?
</p>

<p>
Han sökte fånga henne, men hon gled undan.
</p>

<p>
&mdash; Det var ohyggligt ... Folke Hjelm hade alltså
rätt ...
</p>

<p>
Han hade varit ärlig. Både omedvetet och medvetet
hade han röjt sin natur. Det han omedvetet
röjt hade sopat bort grunden, på vilken hon bildat
sin uppfattning om honom, och det förintade också
det offer han i sina medvetna ord velat göra på
hennes kärleks altare.
</p>

<p>
Han var i detta ögonblick slut för henne. Hon
<a id="page-235" class="pagenum" title="235"></a>
måste uppbjuda hela sin bildning och kultur för att
behärska sig, men det kokade inom henne. Hela
hennes tradition satte sig upp emot detta rofferi.
Det fanns ingenting hon fann vidrigare än jobbare.
Det var ingen hon satt högre än Adrian. Nu var
alltså han en vidrig jobbare. Hon skämdes som om
hon haft del i det onda han måste ha gjort så många
hem och så många människor.
</p>

<p>
Och likväl saknade hon varje inblick i labyrinten
av hans affärer.
</p>

<p>
Nu insåg Stråvall sitt misstag. Han gick vid
hennes sida och såg rakt fram, släppte henne icke.
</p>

<p>
&mdash; Du måste lugna dig, bad han. Det är inte
som du tror. Det var min kärlek till dig, som drev
mig för långt. Du var dock från början medveten
om det hela.
</p>

<p>
Hon började verkligen tala, men hon tystnade
igen, alltför upprörd att forma orden.
</p>

<p>
När de gått en stund, sade hon:
</p>

<p>
&mdash; Varför lät du mig aldrig höra något om dina
planer och affärer? Du sade alltid, att man inte
skulle prata i affärer, och jag trodde inte du ville
dölja något med det.
</p>

<p>
&mdash; Nu först var tillfället inne. Nu skall jag
göra upp mitt stora system, och du skall bestämma
över det, om du är min.
</p>

<p>
&mdash; Är det förutsättningen? Skulle du eljest ...
</p>

<p>
&mdash; Du måste svara mig, om du är min.
</p>

<p>
<a id="page-236" class="pagenum" title="236"></a>
&mdash; Adrian, jag har aldrig älskat någon. Dig
har jag trott på, och du är den ende jag skulle
kunna älska.
</p>

<p>
&mdash; Nå?
</p>

<p>
&mdash; Nej Adrian, du måste först utplåna detta förfärliga.
Vill du anslå allt vad du förtjänat till
att sätta ditt sociala system på fötter?
</p>

<p>
&mdash; Är du min?
</p>

<p>
Hon stannade.
</p>

<p>
&mdash; Du borde förstå, att det är två skilda saker
för mig och jag vill fråga dig rentut: Gör du dem
till en?
</p>

<p>
&mdash; Vi skulle gemensamt göra upp planen, du och
jag och din förening. Samhällsnit skulle få äran
av allt.
</p>

<p>
&mdash; Adrian, du svarade inte på frågan. Det var
inte ärligt av dig att inte göra det.
</p>

<p>
Han fjaltade bredvid henne med ett stelnadt leende.
Hennes blod var i svallning och hon gick raskt,
stolt som en krigare. Det kom för Stråvall att hon
liknade ett av de gamla familjeporträtten i Wiepes
matsal.
</p>

<p>
&mdash; Jag tänker nu på en sak, sade han. Det
kanske inte är finkänsligt att säga det, men man
måste ta livet praktiskt ... och döden också.
</p>

<p>
Hon såg på honom ett ögonblick, men blicken
gled bort. Hans ansikte var frånstötande, blekt och
<a id="page-237" class="pagenum" title="237"></a>
svettigt, och hon blev skrämd. Det var som ett
stort leende kranium.
</p>

<p>
&mdash; Om Gunnar skulle vilja ge sitt namn åt en
fond, sade han. Vi skulle kunna ställa en del av
beloppet till hans testamentariska vilja ...
</p>

<p>
&mdash; Jag tror mig förstå, hur du menar. Men
det skulle naturligtvis vara allt vad du vunnit av
andra och inte vara en del ... eller vad skulle återstoden
vara till?
</p>

<p>
Han vågade inte upprepa förslaget om deras gemensamma
framtid.
</p>

<p>
&mdash; Naturligtvis ... allt, sade han tveksamt.
</p>

<p>
&mdash; Jag skall tala med Gunnar om saken.
</p>

<p>
En bil susade förbi dem, just när de nådde spårvagnshållplatsen.
</p>

<p>
Stråvall igenkände Gehnfeldts privatbil. Gehnfeldt
och en dam sutto i den.
</p>

<p>
&mdash; Harriet, sade Stråvall och ryckte hennes arm.
Det var Gehnfeldt i sin bil och ... Ingrid ...
</p>

<p>
&mdash; Omöjligt, utbrast hon indignerad, absolut
omöjligt. Vad menar du?
</p>

<p>
&mdash; Nej jag kanske såg fel.
</p>

<p>
&mdash; Du måste vara ohyggligt nervös, Adrian.
Res bort och skaffa dig lugn så du blir dig själv
igen.
</p>

<p>
&mdash; Tack, Harriet, det kanske är nerverna som
förklarar alltsamman ...
</p>

<p>
När de skiljts vid bron, gick hon långsamt vidare
<a id="page-238" class="pagenum" title="238"></a>
och tänkte genom deras samtal. Kanske hade hon
varit för häftig, kanske hade hon bedömt honom
fel ... Hon måste tala med Gunnar om saken och
med sin mor ...
</p>

<p>
Han stod och såg efter henne, och det började
fuktas i hans ögon.
</p>

<div class="chapter">

<h2 class="chapter" id="chapter-0-24">
<a id="page-239" class="pagenum" title="239"></a>
<span class="line1">KAP. XXIII.</span><br />
<span class="line2">Starka makter.</span>
</h2>

</div>

<p class="first">
<span class="firstchar">D</span><span class="postfirstchar">et</span> är en sällsam stämning över ett hem, när döden
står och väntar vid dörren, och man vet att
han är där. Ibland förnimmer man hans otålighet.
Han skakar på vingen som för att närma sig, men
kanske han än en gång träder tillbaka och ger anstånd.
Det är så mycket ouppgjort som göres upp, så många
förut sagda ord som förklaras, så många nya bilder
som framtiden låter ana. Innan döden kom och
ställde sig i väntan vid dörren, trodde man, att tanken
mätt vidden och djupet av de känslor döden
skulle väcka, om den komme. Man tror sig ha tänkt
genom allt, hur allt skulle te sig, om den eller den
av ens närmaste skulle gå bort, hur man skulle bära
sorgen.
</p>

<p>
Men tanken når aldrig de djup, där kärlekens
rötter gro.
</p>

<p>
Först när döden sliter i rötterna mätes smärtan.
</p>

<p>
<a id="page-240" class="pagenum" title="240"></a>
Döden är som kirurgens kniv vid en operation.
Nerverna ligga blottade kring den punkt, där insnittet
gjorts.
</p>

<p>
Det viskades i rummen kring Gunnar Wiepes
bädd, när tiden led mot krisen. Signe Hjelm var
där. Hans mor och hon voro trägna väktare. Ibland
kom Folke. Gunnar hade vid bädden lagt Ingrids
hand i Folkes och sagt honom:
</p>

<p>
&mdash; Du får vara hennes bror som du genom Signe
är min bror. Hon kanske är utsatt för en fara som
du vet, och hon behöver ditt starka försvar.
</p>

<p>
Ingrid var sin bror tacksam att han sagt »starka»
försvar. Folke Hjelm var för henne den förkroppsligade
styrkan, och hon hade kunnat förstå,
att han besatt ett stort mått av fysiskt mod. Nu
vid sjukbädden hade han också visat en fin vekhet
i sinnet som gav henne en inblick i hans starka temperament.
Och mot sin syster hade han varit lika
hänsynsfull som Gunnar mot Ingrid. Hur han varit
och hur han känt vid sin fästmös död, hade hon
aldrig velat fråga varken honom själv eller Signe.
</p>

<p>
Något hade dessutom förbluffat Ingrid.
</p>

<p>
Folke och hon hade suttit en stund i salongen
ensamma och talat om Gunnar, och Folke hade sagt:
</p>

<p>
&mdash; När man känner att en vän skall gå bort, då
är det som man skulle vilja ge sina tankar uttryck
inte i ord utan på en fiol under sordin.
</p>

<p>
Hon hade inte svarat. I stället hade hon sakta
<a id="page-241" class="pagenum" title="241"></a>
rest sig upp och gått in i sitt rum, där hon gråtit
länge.
</p>

<p>
Sedan hade hon kommit in till Folke och sagt:
</p>

<p>
&mdash; Tack, Folke, för det du sade nyss ...
</p>

<p>
Man minns så lätt allt som sägs vid en sjukbädd,
då den sjuke är en nära vän. Orden få en skärpt
mening, och kanske de gå från djupare källor än
i det vardagliga.
</p>

<p>
Även Harriet var påverkad av stämningen vid
Gunnars sjukbädd men på ett annat sätt än systern.
Ingrid levde fullt med sina känslor och följde dem
liksom för att taga ut sista droppen av deras bittra
eller ljuva essence. Harriet som såg tingen mera
kategoriskt hade oftast förmågan att inrama sina
känslor. Så långt och icke längre. Hon levde en
stor del av sitt liv teoretiskt, på idéer som hon själv
övertygade sig vara bärande.
</p>

<p>
En sådan idé var Adrian Stråvall.
</p>

<p>
Men även Harriet hade rönt en viss påverkan
av denna sällsamma stämning som följer och som
föregår dödens besök.
</p>

<p>
Ingrid hade frågat Folke, varför han helt spontant
den gången på Kompaniet varnat henne för
Gehnfeldt. Han visste då ingenting om syrenerna,
och han visste icke heller om möjligen Gehnfeldt
kunde vara en närmare vän till henne eller till familjen.
</p>

<p>
&mdash; Tja, sade Folke helt frankt, det är nu en
<a id="page-242" class="pagenum" title="242"></a>
gång så att jag har mina sympatier och antipatier.
Sympatierna talar jag aldrig om, antipatierna kan
jag inte tiga med. När jag ser Gehnfeldt tänker
jag på Stråvall, och ... ja, Harriet får ursäkta, och
när jag ser Stråvall tänker jag på Gehnfeldt. Människogulascher
båda två. Jobba i liv.
</p>

<p>
Harriet hade opponerat sig.
</p>

<p>
&mdash; Folke vet inte, om Folke känner Stråvall.
Det kan vara förklaringar, som skulle ändra uppfattningen.
Dom säger <em>att</em> Jeppe super, men dom
säger inte <em>varför</em> Jeppe super, kom <em>det</em> ihåg.
</p>

<p>
&mdash; Ja, förlåt, Harriet, sade han, det är min mening.
Det är ju därför inte sagt att den är riktig.
</p>

<p>
&mdash; Tänk, det där har jag instinktivt känt från
första ögonblicket jag råkade Stråvall, sade Ingrid,
sedan Harriet gått ur rummet.
</p>

<p>
Harriet hade varit illa berörd av det Folke sagt,
men när också Gunnar sagt, att det kunde finnas
fog för Folkes uppfattning, hade Harriet blivit något
påverkad, kanske blott av den säregna klangen
av allt vad Gunnar nu sade. Man tror ju så lätt
att det ligger något djupare, kanske något klarsynt,
i en persons uppfattning, då döden är nära. I varje
fall hade Harriet gått att möta Stråvall vid Djurgårdsbron
med en smula kyligare känslor för honom
än dem hon haft, då de sist skiljdes.
</p>

<p>
Och efter det senaste samtalet med Stråvall ansåg
sig Harriet böra tala med Gunnar.
</p>

<p>
<a id="page-243" class="pagenum" title="243"></a>
&mdash; Orkar du höra på mig, frågade hon. Det är
en viktig sak.
</p>

<p>
&mdash; Tala du kära syster, sade Gunnar.
</p>

<p>
Hon berättade allt som passerat mellan henne
och Stråvall, även samtalet nu på Djurgården ord
för ord som det etsats in i hennes minne.
</p>

<p>
&mdash; Ja, som du märkt har jag inte velat lägga
mig i dina känslor eller intressen, sade Gunnar, men
eftersom du frågar mig, kan jag säga dig, att jag
på sista tiden börjat tvivla på hans sociala idealitet.
Naturligtvis ämnade han från början förtjäna pengar,
och sedan hade han nog tänkt att bli ett slags
samhällsförbättrare. När han så fick vind i seglen,
bröt hans verkliga natur igenom. Han kan inte
hjälpa det själv. Det fordras mer kultur än han
har för att inte låta fresta sig av pengar. Du kan
ju tycka att det är synd om honom, men längre bör
du väl ändå inte gå.
</p>

<p>
Harriet nämnde Stråvalls plan på en fond i Gunnars
namn för något välgörande ändamål ... för
hem åt fattiga eller så.
</p>

<p>
&mdash; Det var ju framsynt av honom att tänka på
mitt minne, men du får förlåta att jag inte tar det
riktigt för äkta. En karl som tar reverser av en
vän, donerar inte en förmögenhet i hans namn utan
att samtidigt betinga sig något av namnets fördelar,
sade Gunnar.
</p>

<p>
<a id="page-244" class="pagenum" title="244"></a>
&mdash; Men vad skulle han betinga sig, invände
Harriet.
</p>

<p>
Hon var redan ganska övertygad, men hon fann
det vara en skyldighet mot sina egna känslor för
Stråvall att ge honom ytterligare en möjlighet.
</p>

<p>
&mdash; Dig, syster lilla, sade Gunnar med en trött
nickning.
</p>

<p>
Det måste hon erkänna, att Stråvall faktiskt
gjort. Hon ville inte säga detta för Gunnar. Inte
heller ville hon ännu helt avkoppla Adrian från sina
tankar. Han hade varit nervös, kanske en form av
samma sjukdom som Gunnar fått. Möjligen skulle
han låta höra av sig igen på ett sätt som skulle helt
utplåna intrycket från den obehagliga promenaden.
</p>

<p>
Den chansen ville hon ge honom i varje fall.
</p>

<p>
På kvällen när Folke kom för att följa hem sin
syster, hade Gunnar och han ett kort samtal om
Stråvall. Gunnar nämnde vad Harriet berättat.
</p>

<p>
&mdash; Om jag inte är med längre, får du hålla ett
öga på Harriet också, det lovar du, Folke, sade han.
</p>

<p>
Folke gav honom handen på det.
</p>

<p>
&mdash; Jag skall alltid söka vara till nytta för Ingrid
och Harriet, sade han. Du har gottgjort vad
jag ansåg att du bröt mot Signe då för längesedan.
</p>

<p>
&mdash; Du nämnde Ingrids namn före Harriets, sade
Gunnar med en liten spjuver i blicken.
</p>

<p>
Men han tog genast upp ett annat ämne:
</p>

<p>
<a id="page-245" class="pagenum" title="245"></a>
&mdash; Du får lova mig att gå till Stråvall och hämta
två reverser. Det är egentligen för Ingrids skull.
</p>

<p>
Han berättade för Folke om reversernas tillkomst.
</p>

<p>
&mdash; Det där sätter pricken över iet, sade Folke
kort. Jag skall gå och hämta papperen i kväll.
</p>

<p>
Folke höll löftet.
</p>

<p>
Han ringde först till Stråvall och bad om ett enskilt
viktigt samtal senare på kvällen. När han
följt hem sin syster, gick han till Rusthållaregatan 5.
</p>

<p>
Det var underliga tankar han hade på vägen dit.
Han nästan tyckte försynen givit honom hämnd på
Stråvall.
</p>

<p>
Själv hade Stråvall med glädje mottagit Folkes
telefonbud. Han ville tro att det gällde förslaget
till Harriet om en fond i Gunnars namn. Det skulle
innebära att Harriet bleve hans. Hennes namn vore
värt den fonden. Och Stråvall hade efter hemkomsten
trott sig finna en möjlighet till kompromiss
med Harriets bestämda yrkande på att hela hans
förtjänst skulle användas till välgörenhet.
</p>

<p>
Han hade i själva verket fört henne bakom ljuset,
då han uppgav sina förtjänster till en halv miljon.
Utöver denna summa hade han ett par hundra
tusen reserverade i säkert förvar. Det skulle han
kunna ange för Harriet som sitt ärvda kapital.
</p>

<p>
Han hade satt sig ner på eftermiddagen för att
göra upp sitt sociala system. Det gällde att på
<a id="page-246" class="pagenum" title="246"></a>
papperet lägga ut ett recept mot sådana affärer som
han själv gjort. Han fann att det inte var så lätt.
Man skulle alltid kunna kringgå lagar, så länge bostadsmarknaden
vore ett fritt fält för varje företagare
och hemmet en handelsvara. Naturligtvis
insåg han detta. Det var ju därför han kastat sig
in på marknaden. Men receptet låg inte på bordet.
</p>

<p>
När han funderat länge, stannade han vid Harriet
Wiepes fråga för några år sedan, då han skulle
börja:
</p>

<p>
&mdash; Får vem som helst driva handel med människohem?
</p>

<p>
Däri låg fröet till hela frågans lösning. Kontrollen
måste vara personlig. Det måste fordras
vissa kvalifikationer, det måste sättas vissa gränser,
och det måste göras till en koncessionsfråga.
</p>

<p>
Han skrev ned dessa ord och började ett utkast
till donationsbrevet. »Jag undertecknad förklarar
härmed min sista vilja vara att en summa stor
200,000 kronor (skriver två ...»
</p>

<p>
Beloppet skulle kanske kunna sättas lägre ...
</p>

<p>
Han skrev papper efter papper vid sitt amerikanska
skrivbord, och beloppet blev för varje gång
mindre. Hela eftermiddagen och kvällen arbetade
han trotsande sin husfrökens varningar.
</p>

<p>
&mdash; I morgon reser jag bort, hade han upprepat
så många gånger att det inte verkade utan att han
<a id="page-247" class="pagenum" title="247"></a>
slutligen till fröken Wagners undran och bävan
sade:
</p>

<p>
&mdash; I morgon reser vi bort ...
</p>

<p>
Strax därpå kom Folke, och Stråvall glömde i
sin iver att draga jalusien över bordet och papperen.
När han gått in i matrummet för att möta honom,
var fröken Wagner vid bordet och läste hans skrifter.
</p>

<p>
&mdash; Jaså, jag får det nöjet att se ingenjör Hjelm
hos mig ännu en gång, hälsade Stråvall. Var så
god och tag plats.
</p>

<p>
&mdash; Tack, det här är snart avhandlat. Jag har
en fullmakt in blanco för direktör Stråvall att lyfta
fyra tusen kronor jämte den ränta direktörn själv
vill beräkna och anteckna på fullmakten. Beloppet
lyftes i baron Wiepes ämbetsverk. Mot fullmakten
torde emellertid direktörn vara vänlig lämna mig
ett par reverser på det ursprungliga lånebeloppet.
</p>

<p>
Stråvall kunde inte dölja sin oangenäma överraskning.
</p>

<p>
&mdash; Jaså, de där reverserna ... javisst, jag har
verkligen inte kunnat finna dem. Med säkerhet har
jag bränt upp dem, eftersom jag efterskänkt skulden.
</p>

<p>
&mdash; Baron Wiepe kan tyvärr inte ta emot den
vänliga gåvan. För övrigt nämnde fröken Harriet
Wiepe, att herr Stråvall erinrat sig, att reverserna
kunde finnas kvar.
</p>

<p>
<a id="page-248" class="pagenum" title="248"></a>
&mdash; Nej tyvärr, jag missminde mig.
</p>

<p>
&mdash; Jag förmodar att de inte äro på något sätt
förpantade?
</p>

<p>
&mdash; Förlåt, ingenjör Hjelm, men jag har inte behov
av att förpanta något som jag med öppna händer
skänker bort. För övrigt trodde jag den saken
kunde vara slutbehandlad.
</p>

<p>
&mdash; Nå, i händelse reverserna verkligen äro förstörda
på ett effektivt sätt har jag baron Wiepes
uppdrag att överlämna fullmakten mot kvitto.
</p>

<p>
&mdash; Jag kan inte återta en gåva.
</p>

<p>
Det prasslade i kabinettet invid matrummet, och
hastiga steg avlägsnade sig därifrån.
</p>

<p>
&mdash; Ja, jag kan ju inte tvinga er att skriva ut
kvittot. Då har jag bara att överlämna fullmakten.
</p>

<p>
Stråvall sköt papperet tillbaka.
</p>

<p>
&mdash; Jag trodde att Gunn... att baron Wiepe
möjligen nämnt något om en donation som skulle
göras i hans namn.
</p>

<p>
&mdash; Den donationen, herr Stråvall, bör nog ha ett
helt annat namn. Jag ber att få säga godnatt.
</p>

<p>
När Folke kom ut i trappan, slogs dörren försiktigt
men hastigt åter upp efter honom.
</p>

<p>
&mdash; Förlåt, ingenjörn, men direktör Stråvall är
övernervös och sjuk. Jag kan ta emot fullmakten.
Jag hörde hela samtalet, och jag har hans fullmakt
att teckna namnet för hyresbetalningar, så jag kan
skriva ett kvitto i hans namn genom mig.
<a id="page-249" class="pagenum" title="249"></a>
Fröken Wagner hade helt enkelt tagit saken i
egen hand.
</p>

<p>
&mdash; Förträffligt, sade Folke, glatt överraskad.
</p>

<p>
Hon skyndade in och skrev kvittot.
</p>

<p>
&mdash; Det är rätt, tag hand om herrn, sade Folke
och gick.
</p>

<p>
Han gav henne en blinkning som passade till
orden.
</p>

<div class="chapter">

<h2 class="chapter" id="chapter-0-25">
<a id="page-250" class="pagenum" title="250"></a>
<span class="line1">KAP. XXIV.</span><br />
<span class="line2">»Tillfällets kvinna.»</span>
</h2>

</div>

<p class="first">
<span class="firstchar">N</span><span class="postfirstchar">är</span> Folke Hjelm gått, var Stråvall illa till mods.
Han gick länge genom rummen och rökte cigarrcigarretter.
Det som irriterade honom var Folkes
fråga, om reverserna pantförskrivits på något
sätt. Möjligen hade Gehnfeldt redan låtit saken gå
till skandal, eftersom han ju föregående dag fått
sina blommor återsända. Kanske var Folke Hjelms
besök endast ett led i en komplott, i vilken även
Gehnfeldt spelade med. Dessa antaganden pinade
Stråvall, och han måste gång på gång åter börja
sin oroliga promenad genom rummen, sedan han förgäves
sökt fortsätta med den halvfärdiga donationsskrivelsen.
Han hade pressat ned beloppet till en
tiondel av det ursprungligen tänkta, då han återigen
rev sönder papperet vid en ny idé:
</p>

<p>
Skulle han lämna papperet in blanco och låta
Gunnar själv bestämma beloppet inom ramen av den
summa han uppgivit sig ha förtjänat?
</p>

<p>
En sådan handling skulle inför Wiepes för alla
<a id="page-251" class="pagenum" title="251"></a>
tider skingra tvivlen på att han vore en gentleman.
En jobbare skulle aldrig kunna uppträda så rentav
grandiost!
</p>

<p>
Men om Gehnfeldt hade röjt hemligheten ... Då
vore det hela förfelat.
</p>

<p>
Stråvall tog telefonluren, innan han ännu tänkt
den obehagliga tanken till slut, och begärde Gehnfeldts
bostadsnummer.
</p>

<p>
Verkligen!
</p>

<p>
Gehnfeldt svarade själv.
</p>

<p>
&mdash; Jaså jag fick ändtligen tag på dig, sade Stråvall.
</p>

<p>
&mdash; Är det du ... Tjänare på dig din lergök ...
Men tala inte så högt för tusan plåtar, du ser väl
att jag inte är solo ...
</p>

<p>
&mdash; Nej det ser jag verkligen inte &mdash; i telefontratten.
</p>

<p>
Gehnfeldt var tydligen i högsta stämning.
</p>

<p>
&mdash; Nå vad var det du ville, svåger, drog han till.
</p>

<p>
&mdash; »Svåger», vad menar du, hör du inte vem
det är?
</p>

<p>
&mdash; Tyst, tyst ... hon får inte höra att det är
du, förstår du.
</p>

<p>
&mdash; Jag vet inte vilken hon du talar om, det
var ...
</p>

<p>
&mdash; Nehejvisst, du tjänar för Lea, så du kan
inte ha sinne för att det också finns en Rakel ... Å
en sådan kvin...
</p>

<p>
<a id="page-252" class="pagenum" title="252"></a>
Stråvall hade god lust att ringa av. Detta var
honom väl starkt. Visserligen trodde han sig ha
sett Ingrid Wiepe vid Gehnfeldts sida i bilen på
Djurgården, men detta, nej, det syntes honom otroligt
... såvida inte reverserna ...
</p>

<p>
&mdash; Är du anträffbar i morgon, frågade Stråvall
nästan med gråten i halsen.
</p>

<p>
&mdash; I morgon, ja, vad skall det bli i morgon ...
I dag, i dag, för Rakel är jag svag ... Jaså i morgon
sa du, sa du ... Jojomän, i morgon kommer jag
till dig med en liten sak, som du kanske väntat på.
</p>

<p>
Stråvall sade ett kort godnatt och sjönk ned i
stolen gapande av förvåning. Skulle Gehnfeldt alltså
ämna återställa papperen? Stråvall hade summan
i beredskap.
</p>

<p>
Men när han funderat en stund på saken, gick
det runt för hans förstånd. Gehnfeldt hade visserligen
ganska säkert förtärt en massa sprit, men han
brukade dock i regel kunna klart och tydligt ange
sin mening. Det måste ha varit något avsiktligt
försök att trassla till det hela.
</p>

<p>
Medan Stråvall satt och grubblade hit och dit,
kom fröken Wagner in till honom.
</p>

<p>
&mdash; Jag märker nu, att jag måste ta befälet, om
direktörn vill eller inte. Det kan gälla livet, och
direktörn får inte arbeta mer i dag ... förresten,
det är ju mitt i natten.
</p>

<p>
&mdash; Tack, tack, fröken Wagner, sade han i klagande
<a id="page-253" class="pagenum" title="253"></a>
ton och såg tomt ut i rummet, under det han
nickade med huvudet.
</p>

<p>
&mdash; Direktörn måste tänka på sig själv och inte
låta andra husbondera sig. Ja, ursäkta att jag säger
det, men jag tror nästan att direktörn håller på
att råka ut för något obehag. Tänk om någon är
ute för att alldeles ruinera direktörn!
</p>

<p>
&mdash; Ruinera?
</p>

<p>
Han sade ordet så fort som om det varit en enda
stavelse och gav henne blixtsnabbt en skrämd blick.
</p>

<p>
&mdash; Jag hade en så märkvärdig dröm i natt.
</p>

<p>
&mdash; Om mig?
</p>

<p>
&mdash; Ja, direktörn hade skrivit ett stort papper
med många sigill på. Det var så tungt så man kunde
knappt hålla det i handen.
</p>

<p>
Stråvall drog ned jalusien på sitt amerikanska
skrivbord.
</p>

<p>
&mdash; Asch ja, drömmar, sade hon och avbröt berättelsen.
</p>

<p>
&mdash; Nåå, hur gick det med papperet?
</p>

<p>
&mdash; Nej, det gör detsamma ... Nu skall jag hämta
medicin åt direktörn.
</p>

<p>
&mdash; Tror ni att jag är sjuk?
</p>

<p>
&mdash; Direktörn är allvarligt sjuk, sade hon tvärsäkert.
</p>

<p>
Han nickade och såg ut att vilja gråta. Det stela
leendet över hans ansikte förvred hans drag som
till begynnande bitter gråt.
</p>

<p>
<a id="page-254" class="pagenum" title="254"></a>
&mdash; Tror ni att jag kan ha blivit värre av att jag
träffat fröken Wiepe?
</p>

<p>
Fröken Wagner blev häpen över hans bekännelse.
</p>

<p>
&mdash; Är hon sjuk ... jag förstår inte.
</p>

<p>
&mdash; Baron Wiepe, min vän, ligger för döden, och
hon kom direkt från honom för att möta mig.
</p>

<p>
Ansiktet fick ett löjligt förnämt uttryck, när
han sade »baron Wiepe, min vän».
</p>

<p>
Hon skulle kanske vid ett annat tillfälle ha
skrattat åt honom, möjligen rentav skämtat med
honom, men nu insåg hon vikten av att spela sina
kort bättre än så.
</p>

<p>
&mdash; Där ha vi drömmen, sade hon och tog ett teatersteg
baklänges. Det var någon som skulle dö,
och det var en dam med i spelet. Direktörn skulle
akta ...
</p>

<p>
&mdash; ... skulle akta?
</p>

<p>
&mdash; Hälsan ... och undvika smitta. Jag tror att
direktörn fått den <em>nervösa</em> spanskan.
</p>

<p>
&mdash; Tänk om ni har rätt. Men vad var det för
en dam ni drömde om?
</p>

<p>
&mdash; Direktörn måste ha medicinen ... Jag kommer
på sekunden.
</p>

<p>
Stråvall var rörd över hennes omtanke. Han
var som vax, tyckte han själv. Hon skulle kunna
göra med honom vad som helst. Det var ett medgivande
i hans tanke som kanske berodde på, att
<a id="page-255" class="pagenum" title="255"></a>
han visste sig kunna säga stopp om han ville. Hon
var hans underlydande.
</p>

<p>
Underlydande ...
</p>

<p>
Tanken flög långt in i en framtidsbild, som han
ibland sökt göra levande för sin inbillning.
</p>

<p>
Harriet Wiepe skulle aldrig kunna ställa sig
som hans underlydande. Han kände sig ju alltid
som en tjänare vid hennes sida, han tvang sig att
göra medgivanden, som han egentligen aldrig ville
ha gjort. Som helt nyss vid promenaden ... I hennes
sällskap var han icke herre över sig själv.
</p>

<p>
&mdash; Se här har jag dropparna.
</p>

<p>
Fröken Wagner kom in med en punschkaraff
och ett glas på en bricka.
</p>

<p>
&mdash; Punsch?
</p>

<p>
&mdash; Javisst, vi talade ju om det i morse.
</p>

<p>
&mdash; Alldeles riktigt ja, men säg, fröken Wagner ...
punsch, vad skall det egentligen vara bra
för?
</p>

<p>
&mdash; Det är just vad direktörn behöver för sina
nerver. Direktörn som aldrig spritar, för direktörn
blir det den bästa medicinen. Det har jag sett så
många bevis på ...
</p>

<p>
Hon slog upp.
</p>

<p>
&mdash; Ja, ja ... det kan ju så vara.
</p>

<p>
Han läppjade på glaset och tömde det sedan i ett
drag.
</p>

<p>
<a id="page-256" class="pagenum" title="256"></a>
&mdash; Och punsch som är så gott förresten, sade
hon.
</p>

<p>
&mdash; Ja, det är ganska gott.
</p>

<p>
&mdash; Rök nu en cigarrcigarrett och sitt lugn en
stund, direktörn, sade hon. Förresten skulle direktörn
sitta inne i kabinettet. Det här rummet bara
irriterar.
</p>

<p>
&mdash; Ja kanske det.
</p>

<p>
Han smålog upplivad av hennes outtömliga förråd
av ordinationer.
</p>

<p>
&mdash; Nej, seså, inte skall ni ha besvär med brickan,
sade han då hon skulle flytta in den. Tag ett
glas själv och kom med.
</p>

<p>
&mdash; Ja tack, men ...
</p>

<p>
&mdash; Inga men, vi har ju tiden för oss.
</p>

<p>
Hon skyndade efter ett glas åt sig, men i förbifarten
genom tamburen tog hon en titt i spegeln.
För all del, ännu en tio år kunde hon tagas för ung.
Men det var på tiden i alla fall ...
</p>

<p>
&mdash; Vet ni, fröken Wagner, ni verkar som bromkalium
på mig, sade han, då hon slagit sig ned och
skålat.
</p>

<p>
&mdash; Det var dystert. Eller var det menat som
elakhet?
</p>

<p>
Hennes vattenblå ögon fingo ett beslöjat skimmer.
Hon tog upp ett litet nätt etui och tände en
cigarrett.
</p>

<p>
&mdash; Nej långtifrån ... Vet ni det här livar bestämt
<a id="page-257" class="pagenum" title="257"></a>
upp mig. Det är en del saker som irriterat.
Men det är dumt att lägga vid sig allting också.
</p>

<p>
De drucko ett glas, medan hon väntade på att
han skulle fortsätta.
</p>

<p>
När han började tala, var han inne på en för
henne alldeles ny tankegång:
</p>

<p>
&mdash; Ånej, mig får dom inte fast så lätt. Jag ser
nog vad meningen är. Jag har varit för medgörlig
... det är just vad jag har.
</p>

<p>
Han såg slugt bort över porträtten på väggen,
och hon följde hans blick.
</p>

<p>
&mdash; Hur gick det till slut i er dröm, fröken
Wagner?
</p>

<p>
&mdash; Ja inte gick det som i romanerna, där dom
får varann.
</p>

<p>
&mdash; Hör, hör ... det slutade illa alltså ...
</p>

<p>
&mdash; Tvärtom ... Vill inte direktörn ta en cigarrett
av mina för en gång skull?
</p>

<p>
Hon tände en sticka åt honom.
</p>

<p>
&mdash; Jag tror ni tänder eld på mig, haha.
</p>

<p>
&mdash; Nå det går ju inte ut på mordbrand ...
</p>

<p>
Han hade inte hört på utan blossade på cigarretten
upprepade gånger som en nybörjare.
</p>

<p>
&mdash; Säg, inte tror ni att jag är dum och går och
gör mig löjlig, vad?
</p>

<p>
&mdash; Inte om direktörn har nerverna i ordning.
</p>

<p>
&mdash; Ni har nog märkt, att jag inte hör till de
lättfjällade fiskarna.
</p>

<p>
<a id="page-258" class="pagenum" title="258"></a>
&mdash; Hur så, jag har väl aldrig ...
</p>

<p>
&mdash; Vad var det ni drömde häromnatten, när jag
kom in, och ni slog ... till mig.
</p>

<p>
Påminnelsen brydde honom, och han var generad
ett litet ögonblick, men strax hade han glömt
bort alltsammans. Tankarna började fara hit och
dit. Han tog upp dem efterhand som de kommo och
släppte dem igen.
</p>

<p>
&mdash; Jag skriver inte det där papperet, sade han
med ett resolut försök att göra sig barsk i tonen.
Jag är inte så dum, vad ...
</p>

<p>
Han såg henne in i ögonen, och hon flyttade sin
stol omärkligt litet närmare.
</p>

<p>
&mdash; Direktörn är varm i pannan. Tänk inte så
mycket, sade hon och fläktade honom med handen.
</p>

<p>
&mdash; Så skönt, så svalt, vad ni är kall.
</p>

<p>
&mdash; Är jag nu kall också ...
</p>

<p>
Hon flyttade sig intill honom och tog hans hand:
</p>

<p>
&mdash; Se mig rakt i ögonen och säg en gång till,
att jag är kall, så skall jag tro det.
</p>

<p>
Han liksom skärpte blicken till en misstänksam
granskning, men den smälte till ett stort leende i
hennes.
</p>

<p>
&mdash; Ni har en kolossal ögonteknik, sade han.
Säg vad drömde ni häromnatten, när jag kom in?
</p>

<p>
Hennes ögon smalnade till fuktiga glittrande
strimmor, men hon släppte inte den fångst hon höll
på att göra med dem. De slöto sig som blomsterkalkarna
<a id="page-259" class="pagenum" title="259"></a>
om insekten, när de skola suga till sig
hans livssaft.
</p>

<p>
&mdash; Jag drömde att jag mötte kärleken, och så
kom ni ...
</p>

<p>
Hon hade ämnat säga »ni själv», men hejdade
sig för säkerhets skull. Ett ord för mycket skulle
kunna sätta honom i försvarsställning ... och dessutom
tvekade hennes smaksinne. Men hon böjde sig
allt närmare honom och hennes kind kom att snudda
vid hans.
</p>

<p>
Helt tafatt började han smeka hennes händer
och armar, tills hon oförmodat vände på huvudet
och kom att beröra hans läppar med sina. Det var
bara en lätt glidning, som kunde ha varit tillfällig,
men måttet var rågat. Han drog henne till sig och
kysste henne, och hon slöt sina ögon helt.
</p>

<p>
&mdash; Ni skall alltid pyssla om mig så här, sade
han och klappade henne på ryggen.
</p>

<p>
Punschkaraffens horisontlinje var i sjunkande,
och natten plånade ut dess sista aning, som när det
mörknar bortåt havet ...
</p>

<p>
När de reste sig upp, höll hon honom halvt i
sina armar. Någon av dem kom att riva ner Harriet
Wiepes porträtt. Han såg det och skrattade
slött. Han gjorde en rörelse med foten men han
kom icke när porträttet.
</p>

<p>
&mdash; Jag skall alltid pyssla om direktörn, sade
hon med betoning på jag.
</p>

<p>
<a id="page-260" class="pagenum" title="260"></a>
&mdash; Ja, ja, gör det ... pyssla riktigt om mig ...
Och så skall vi resa bort en tid. Det kan vi behöva
båda två.
</p>

<p>
De skulle resa bort, hon skulle pyssla om honom ...
</p>

<p>
Fröken Wagner log, när hon släckte ljuset, och
de lämnade rummet. Nu gällde det bara att inte
släppa det grepp hon vetat att taga, kanske just
ögonblicket innan det skulle ha varit för sent.
</p>

<p>
När Stråvall vaknade, var det redan ett stycke
in på förmiddagen. Han såg sig förvånad omkring
i rummet, som om han vaknat på ett främmande
ställe. Men så började han erinra sig ...
</p>

<p>
Det hördes ett litet buller i tamburen, och en
dörr öppnades.
</p>

<p>
&mdash; Det är godsägare Gehnfeldt som söker dig,
sade hans husfröken så högt att det kunde höras
ut i tamburen.
</p>

<p>
Stråvall satte sig upp i sängen och for med händerna
genom håret.
</p>

<p>
Gehnfeldt kom in.
</p>

<p>
&mdash; Jaså, herrskapet är sena av sig tror jag.
</p>

<p>
Han sänkte rösten, sedan han stängt dörren efter
sig.
</p>

<p>
&mdash; När började det bli <em>du</em> här i huset?
</p>

<p>
&mdash; Ursäkta att jag inte är uppe, sade Stråvall
förbryllad.
</p>

<p>
<a id="page-261" class="pagenum" title="261"></a>
&mdash; Föralldel, genera dig inte för mig. Här skall
du få se.
</p>

<p>
Gehnfeldt rullade upp gardinen och tog fram
några papperssmulor ur fickan, som han strödde över
hans bädd.
</p>

<p>
Stråvall såg på lapparna, såg på Gehnfeldt och
återigen på lapparna.
</p>

<p>
Gehnfeldt var gredelin i ansiktet och hade tydligen
icke törstat under den gångna natten. Han
stod med händerna i sidorna men i övrigt i givaktställning
och såg nickande på Stråvall som för att
bekräfta, att det var verklighet det denne såg på
lapparna.
</p>

<p>
Det var smulorna av de Wiepeska reverserna.
</p>

<p>
&mdash; Vad betyder detta?
</p>

<p>
Frågan var onödig. Stråvalls hela fysionomi
åskådliggjorde den på alla världens talande och
stumma språk.
</p>

<p>
&mdash; Tja, valuta bekommen, kära vän, sade Gehnfeldt
med en loj axelryckning.
</p>

<p>
&mdash; Valuta?
</p>

<p>
&mdash; Valuta, ja det vill säga ...
</p>

<p>
&mdash; Skall jag lämna dig beloppet nu ... jag menar
... vill du ha en check ... ja, jag har förresten
sedlar reserverade för ändamålet, försökte Stråvall
som om det ännu funnits ett hopp.
</p>

<p>
&mdash; Hörde du inte vad jag sade, eller skall jag
tala tydligare?
</p>

<p>
<a id="page-262" class="pagenum" title="262"></a>
&mdash; Nej för guds skull. Du har alltså gjort anspråk
på reverserna ...
</p>

<p>
&mdash; Tydligen.
</p>

<p>
Gehnfeldt njöt.
</p>

<p>
&mdash; Men det var ju ditt löfte att ...
</p>

<p>
&mdash; Ja nu reser jag bort en tid. Adjö på dig
Stråvall.
</p>

<p>
Gehnfeldt lämnade rummet. Han triumferade.
Hela denna lögn han för Stråvall lyckats göra till
en levande förfärlig sanning ersatte för honom missräkningen
och grämelsen över att ha blivit så fullkomligt
tillplattad av Ingrid Wiepe, som han i själva
verket blev av att blommorna återsändes. Han var
själv utestängd och sannerligen var det honom icke
en lisa att se Stråvall dela samma öde. Ty Stråvall
skulle aldrig ha mod att göra sig underrättad
om verkliga förhållandet.
</p>

<p>
Och allt detta syntes Gehnfeldt vara värdt de
fyra tusen kronor, från vilka han avstod.
</p>

<p>
Nu var det en sak, en enda sak som tillfredsställde
Adrian Stråvall i allt detta. Han hade icke
skrivit ut donationsbrevet, som han ett ögonblick
tänkt skicka i brev till Harriet. Nu hade han hela
sin vinst räddad åt sig själv &mdash; trodde han.
</p>

<p>
Fröken Wagner kom in med te.
</p>

<p>
Han kände sig tacksam för alla hennes omsorger
om honom.
</p>

<p>
<a id="page-263" class="pagenum" title="263"></a>
&mdash; Sätt dig här hos mig, Agnes, vi måste resonera.
</p>

<p>
Hon log mot honom och slog sig ned.
</p>

<p>
Någon tid senare voro de i Norge.
</p>

<p>
Stråvall följde ivrigt alla svenska tidningar för
att finna Gunnar Wiepes dödsannons.
</p>

<p>
Det gick två veckor och han fann en annons ...
</p>

<p>
Harriet Wiepe var död ... efter en kort sjukdom
... sörjd av moder ... och syskon, Ingrid och
<em>Gunnar</em> ...
</p>

<p>
Stråvall måste läsa om och om för att fatta.
</p>

<p>
Gunnar levde alltså. Gunnar hade stått emot,
men Harriet hade fallit för den rasande epidemien.
</p>

<p>
Döden slog hårdt och som på måfå ...
</p>

<p>
En dag sade Agnes Wagner till honom:
</p>

<p>
&mdash; Det var sant, jag har några tusen kronor,
som jag lät hämta för dig på baron Wiepes byrå.
Jag lämnade de där sönderrivna reverserna du lagt
i sängen och sade att det skulle överlämnas till
baron.
</p>

<p>
Nu såg Adrian Stråvall tomt ut i rymden.
</p>

<p>
&mdash; Jag måste vara mycket sjuk, Agnes. Det är
väl, att du pysslar om mig som du gör ... sade han
och började gråta som ett barn.
</p>

<div class="chapter">

<h2 class="chapter" id="chapter-0-26">
<a id="page-264" class="pagenum" title="264"></a>
<span class="line1">KAP. XXV.</span><br />
<span class="line2">Ugnen och människorna.</span>
</h2>

</div>

<p class="first">
<span class="firstchar">D</span><span class="postfirstchar">et</span> var sent en kväll i de gamla kvarteren:
<em>Skedbladet</em>, <em>Hästmanen</em>, <em>Metmasken</em>, <em>Änkemannen</em>
och allt vad de heta. Råttorna gnodde längs
Rusthållaregatans snedgångna trottoarer mellan
köttbodarna i Kvarntorgets hallar och Pauli kyrkas
gravar. En gammal nattuggla strök fram, följd av
en vinglig, sluddrande tillbedjare.
</p>

<p>
I porten till Rusthållaregatan 5 stod gamla Tilda
och hostade. Hon väntade på Bjuttan, pudelhyndan,
som under sin herres frånvaro ensam bebodde lägenheten
där uppför de många marmortrapporna. Gamla
Tilda hade fått nycklarna till köket för att sköta
djuret. Hon hade också fått en slant för att köpa
mat åt hunden, men själv hade hon det klent. Det
hade visserligen varit en del kvarlevor i skafferiet,
som hon fått lov att använda, men hade det inte funnits
barmhärtighet hos de snälla människor som
bodde i detta hus &mdash; och undergivet funno sig i ödet
att bo där &mdash; hade Tilda fått svälta.
</p>

<p>
<a id="page-265" class="pagenum" title="265"></a>
Hon lockade till sig pudelhyndan och strävade
uppför trapporna med henne för att sedan åter gå ned
i sitt källarrum.
</p>

<p>
&mdash; Och det hörs ingenting från direktörn, frågade
en ängslig röst.
</p>

<p>
&mdash; Nej, svarade Tilda, det är då för galet ...
Det måtte då väl aldrig ha händt herr Adrian något.
</p>

<p>
Ett avloppsrör hade sprungit i gården, tvättstugan
var låst, det ringde i ett på tamburklockan och
i telefonen däruppe i direktörsvåningen; många
hundra människors hemtrevnad var störd ... och
detta var bara här i Skedbladet. Det var så många
andra hem som löpte samma risk, så många, många
människor som denne ende frånvarande utsatte för
obehag.
</p>

<p>
Vad bekymrade det honom!
</p>

<p>
Han gick in i ett hem och förde köpare dit att
se på varan, när det passade honom. Han lämnade
också allt vind för våg, när det passade.
</p>

<p>
Gamla Tilda började uppge hoppet. Snart skulle
det vara slut på bränslet till den stora ugnen som
hon var satt att sköta.
</p>

<p>
Det skulle bli kallt i alla dessa hem ...
</p>

<p>
&mdash; Men det är för väl, att där inte finns några
små, tänkte Tilda.
</p>

<p>
Hon hade en trebent stol i källaren invid den
stora ugnen. Där satt hon ibland om nätterna, då
värmen inte ville nå in till hennes eget källarrum
<a id="page-266" class="pagenum" title="266"></a>
och vedpinnarna voro slut i hennes lilla spis. Det
var bara stora sura träklabbar som eldades i ugnen.
När den var het och i brand kunde den sluka allt.
Den var som ett vidunder med gapet fullt av eld, då
hon öppnade luckan. När den fått sitt lystmäte,
hördes pipande och väsande ljud där inne i eldhavet.
Och utanför låg återstoden av bränsle i en hög, en
väldig hög för visso, men vem visste, när herr Adrian
skulle behaga komma igen.
</p>

<p>
En förunderlig ved var det som Stråvall köpt.
</p>

<p>
Det fanns nätter då Tilda stod skräck stilla och
såg på högen. Det spökade visst i den. Väldiga
rotklabbar sträckte ut sina armar i luften, de famnade
varandra eller grepo tag i varandra. Hon hade
sett en tavla föreställande helvetets kval. Och här
tyckte hon sig ha samma bilder av krampaktigt förvridna
mänskliga ansikten och lemmar som grepo om
varandra i hat och vånda. Och när natten var som
svartast, tyckte gamla Tilda, att det ibland lyste i
luften över den sura veden.
</p>

<p>
&mdash; Den måtte inte vara kommen på rätta vägar,
tänkte hon, mest bekymrad för herr Adrians andliga
välfärd. Hon visste ju ingenting om hans mellanhavanden
med den eller den »Stora Kommissionen»
i den eller den saken.
</p>

<p>
Men när hon slängde in de där rotklabbarna,
sved det i henne, för det kved och gnydde bland
<a id="page-267" class="pagenum" title="267"></a>
dem inne i elden. Det var, tyckte hon, som levande
offer till en avgud ...
</p>

<p>
Och innan högen var slut, kom Stråvall igen.
Det blev nya rötter, nya pipande förpinade läten
inne i ugnen, som bara brann och brann och brann.
Ja, det var då för galet. Aldrig skulle det väl taga
en ände. Tiden kröp fram, tyckte Tilda, och »det
stora högmodet» gick och gick över världen.
</p>

<p>
»När skall det bli folk av folk ...» så satt hon
och undrade, den gamla vid sin ugn.
</p>

<p>
Och när hon suttit där en vinter till, kom svaret.
Det talades om en svår tid för dem som farit
illa fram över människohemmen. Det var oro i
husen, som herr Adrian ägde ... men gamla Tilda
fick inte vara med till slutet och se riktigt hur det
gick. Inte heller visste hon, om allt var sant av
det som sagts eller sades. Kunde det varit möjligt
vad man försport i gården, att där flyttat in ett
litet barn, eller det andra som viskades: att Stråvallspojken
fått gifta sig på nåd och onåd ... Ja,
vad menade man med det? Hon var ju så söt som
ett konfekt den där lilla fröken Agnes ...
</p>

<p>
Men att den där oron i husen skulle betyda
slutet på »det stora högmodet», det kunde Tilda
aldrig tro. Om hon inte förstod sig på prisfall och
kriser, kanske hon dock hade något på känn om
den mänskliga naturen.
</p>

<p>
<a id="page-268" class="pagenum" title="268"></a>
I varje fall fick hon ej i herr Adrian se bevis
på vad hon menade med högmodets fall. Och sannerligen,
Stråvall stod i det allra närmaste oberörd
också efter krisen, fast han då icke alldeles ensam
bestämde över sina rövade skatter. Men han hade
fyllt uppgiften att vara en av sin tids exponenter
till den nytta eller varning en kommande tid ville
taga av honom.
</p>

<div class="chapter">

<h2 class="chapter" id="chapter-0-27">
<a id="page-269" class="pagenum" title="269"></a>
<span class="line1">KAP. XXVI.</span><br />
<span class="line2">Ingrid Wiepe.</span>
</h2>

</div>

<p class="first">
<span class="firstchar">F</span><span class="postfirstchar">olke</span> Hjelm gick ibland omkring i Staden mellan
broarna och filosoferade över de gamla gränderna.
Han såg på de skröpliga husen i de smala
prången och tyckte sig vara den nya tid som blickade
tillbaka in i den gamla. Här, där gatorna blott voro
trånga lönngångar, hade dock funnits rymliga hem,
och i dem hade man tänkt sina egna tankar. Ett
stycke mot norr eller ett stycke mot söder hade hans
egen tid satt sin prägel på en yngre stad. Där voro
gatorna rymliga. Vid dem lågo de trånga hemmen,
där man kunde mottaga komplett och färdig någon
av tiden formulerad paroll. Det ena hade sina fördelar
och nackdelar precis som det andra.
</p>

<p>
Kanske skulle åter en tid komma med breda
gator, rymliga hem och befriade tankar!
</p>

<p>
Han var varken gammaldags eller pessimist, Folke
Hjelm, men hans starka kropp hade plats för något
av det nationella vemodet på godt och ondt. Det
som varit godt nog för de gamle, men som nu var
<a id="page-270" class="pagenum" title="270"></a>
utdömt av de unga, kunde stämma honom medlidsamt
vek. Om han också fann mycket från den
gamla tiden löjligt &mdash; seder och bruk eller ting &mdash; så
fann han det dock löjligare, då en ny tid urskillningslöst
gjorde sig dryg och bred och lustig över
det som var de gamles allvar.
</p>

<p>
Det var inte alldeles en tillfällighet, att Folke
Hjelm numera brukade taga sin väg mot denna
stadsdel. Året efter Harriet Wiepes död hade han
ofta promenerat ut med Ingrid, och en vinterkväll
hade samtalet på sätt och vis fört dem dit.
</p>

<p>
Ingrid hade velat vara modern.
</p>

<p>
&mdash; Tänk du, Folke, här går du och jag som det
faller oss in. Den nya tiden är då bra mycket behagligare
än den gamla. Vet du, till och med Harriet
hörde i mycket till en äldre skola. Det där gamla
sjåperiet kan verkligen vara en passerad ståndpunkt,
sade Ingrid.
</p>

<p>
Det hade han naturligtvis givit henne rätt i, men
han måste invända:
</p>

<p>
&mdash; Jag tycker det är gammalmodigt att utan
vidare avfärda allt gammalmodigt &mdash; lika gammalmodigt
förresten som att blindt rusa med allt nytt.
</p>

<p>
&mdash; Där fick jag, sade hon spjuveraktigt.
</p>

<p>
Det var då han ledde deras promenad till de
gamla gränderna. Han var nästan rörd, då han pekade
in i de tysta gångarna.
</p>

<p>
&mdash; Tänk du, när dina gamla förfäder promenerade
<a id="page-271" class="pagenum" title="271"></a>
fram här i pomp och ståt och plymage. Det
var en tid i alla fall.
</p>

<p>
Hon såg hans fuktiga blick.
</p>

<p>
&mdash; Du är en mollman i livets dur, sade hon och
tystnade.
</p>

<p>
Också hon blev vekt stämd, men det var därför
att han, den store starke mannen, kunde bli fuktig
i blicken inför den gamla tavla han målade för hennes
fantasi.
</p>

<p>
&mdash; Vår tid <em>måste</em> vara praktisk, sade hon efter
en stund.
</p>

<p>
&mdash; Du vet ju vad jag vill, hade han svarat. Bara
det att vår praktiska tid också skulle inse <em>nyttan</em> av
att ha traditioner. Låt de gamla riddarna draga fram
genom gatorna någon gång vid sidan av spårvagnar
och bussar. Det skulle göra godt. Se på England,
se på Londons gator ...
</p>

<p>
Han, demokraten, och hon, aristokraten, hade så
småningom funnit varandra.
</p>

<p>
Det moderna hos henne var ingen reaktion mot
något gammaldags. Hon var ingen renegat, eftersom
hon inte hade något bakom sig att förneka.
Hans värme för traditionen var ingen gest. De voro
båda praktiska tidsmänniskor &mdash; precis som Gunnar
och Signe &mdash; eftersom de lärt så mycket av varandra
&mdash; ja, varför inte &mdash; bytt så mycket med varandra ...
</p>

<p>
Sedan dess hade Folke så många gånger, ensam
<a id="page-272" class="pagenum" title="272"></a>
eller med Ingrid, gått genom Staden mellan broarna,
just för att de där liksom kommit varandra in på
livet. De hade först där helt förstått varandra. Och
samtidigt hade de båda känt, att de älskade varandra.
Hon hade ju långt förr erkänt för sig själv, att han
var hennes kärlek. Han hade så småningom övervunnit
något, som han nu icke längre kunde förklara, något
som hållit honom kall och nästan sluten mot henne.
Men han hade alltid njutit av att se henne vid
sin sida, och av andra mäns avund. Det hade gjort
honom stark. Och han hade en gång sagt:
</p>

<p>
&mdash; Ingrid, du gör mig stark, det är något hos
dig som spänner mina muskler.
</p>

<p>
Hon älskade honom för att han var stark, och
hon älskade att höra honom säga det.
</p>

<p>
Han började känna en jublande förvissning att
det var hennes kärlek som spände hans kraft.
</p>

<p>
De hade gått sida vid sida eller suttit där ingen
kunde se dem och känt kärleken brinna inom dem.
De visste, att de behövde varandra, och att elden en
gång skulle blossa upp i ett flammande bål.
</p>

<p>
Hit i de gamla gränderna, där de funnit varandra,
hade de gått var och en utan avtal om möte
och &mdash; åter funnit varandra som av en slump.
</p>

<p>
De hade talat om det de båda funnit vara det
största av allt: Livet, Döden, Kärleken och Konsten.
</p>

<p>
Men vad de känt i en blick, vad som frestat dem
vid en tryckning av handen, och vad de lekt med och
<a id="page-273" class="pagenum" title="273"></a>
smekt i sina ord, hade de gömt var och en för sig
själv. Det skulle nog komma en gång, och då ...
</p>

<p class="tb">
&mdash; &mdash; &mdash;
</p>

<p class="noindent">
Det var åter sommar, den andra efter Harriets
död.
</p>

<p>
Folke gick över bron till Riddarholmskyrkan.
Kanske han hade sina aningar om ett möte med Ingrid.
Det var så nyss kyrkan öppnats igen, och hennes
släkt hade ju så många minnen där. Hon hade
talat om för Folke, hur hon som liten flicka var så
rädd, då serafimerklockan ringde i tornet för hennes
farfar, amiralen ...
</p>

<p>
Där ute på torget sken solen på heta kullerstenar.
Där inne under de mäktiga valven vilade gångna
seklers skuggor. Hänfarna andar helga detta
minnenas tempel, där gravhällarna berätta vår historia,
och där en tyst vägg i medeltida inskrift ropar
sanningen om sentida svenskars fel.
</p>

<p>
Ingrid var före honom där.
</p>

<p>
De hade ju icke avtalat mötet, och dock var det
som en överenskommelse, att de skulle finna varandra
just där, just då. Så gingo de återigen sida
vid sida, där så många generationer av hennes kända
och hans okända förfäder gått. Och de gingo hand
i hand.
</p>

<p>
Hon förde honom bort till ett epitafium &mdash; ett
av de många säregna minnena. I det underligt sammansatta
konstverket av skuret trä var också ett
<a id="page-274" class="pagenum" title="274"></a>
gammalt vapen. Det var en hjälm med plymer, ett
fält i grönt där en riddare och en jungfru, symboliserande
två släkter, räckte varandra handen, och över
dem var den Wiepeska näven med det huggande svärdet,
korset och hjärtat.
</p>

<p>
Ingrid öppnade en liten klaff i träverkets underkant
och tog fram ett dokument. Det hade lagts in
där av en Wiepe för kanske knappast två decennier
sedan.
</p>

<p>
Hon läste inskriften för honom:
</p>

<div class="fraktur">
  <div class="poem-container">
    <div class="poem">
      <div class="stanza">
        <p class="verse">&rdquo;När wåra händer kände</p>
        <p class="verse">Swar på wåra Hjertans frågor,</p>
        <p class="verse">Slog wår kärlek ut i lågor,</p>
        <p class="verse">De der wåra pulsar brände,</p>
        <p class="verse">De der lyst oß genom striden,</p>
        <p class="verse">Dem wi närt igenom tiden.</p>
        <p class="verse">Ömma orden, Kärleksorden,</p>
        <p class="verse">Spara icke dem på jorden;</p>
        <p class="verse">Kärlekselden hör till Lifwet,</p>
        <p class="verse">Aska blott är Döden gifwet.</p>
      </div>
      <div class="stanza tb">
        <p class="tb">&mdash; &mdash; &mdash;</p>
      </div>
      <div class="stanza">
        <p class="verse">Efterwerld, som står wid Skriften</p>
        <p class="verse">Sanna sista Hjerteskriften:</p>
        <p class="verse">Timmar flyckta,</p>
        <p class="verse">Tider swinna,</p>
        <p class="verse">Hjertan lyckta</p>
        <p class="verse">Blott förbrinna!</p>
      </div>
    </div>
  </div>
</div>

<p class="noindent">
När Ingrid lagt tillbaka skriften, såg hon tyst
på Folke.
</p>

<p>
&mdash; Ingrid, började han ...
</p>

<p>
<a id="page-275" class="pagenum" title="275"></a>
&mdash; Nej, Folke.
</p>

<p>
Hon tryckte hans hand hårdt och blev så vit i
kinderna.
</p>

<p>
&mdash; Vi skiljas just nu, sade hon.
</p>

<p>
Han höll hennes händer i sina, såg henne in i
ögonen &mdash; brand mot brand &mdash; och gick utan att
vända sig om.
</p>

<p>
Ej ens nu hade de avtalat tid och plats för sitt
nästa möte. Men efter det skulle de ju icke heller
mera skiljas.
</p>

<div class="trnote chapter">
<p class="transnote">
Noteringar:
</p>

<p>
Originalets grammatik, stavning och interpunktion har bibehållits.
Ett antal uppenbarliga fel har rättats utan notis.
Ytterligare fel har rättats som följande (innan/efter):
</p>



<ul>

<li>
... men kunde <span class="underline">inte inte</span> ens rå med de fyra tusen ...<br />
... men kunde <a href="#corr-0"><span class="underline">inte</span></a> ens rå med de fyra tusen ...<br />
</li>

<li>
... slöjor från Söders massa. Det låg vitriolblå ton ...<br />
... slöjor från Söders massa. Det låg <a href="#corr-6"><span class="underline">en </span></a>vitriolblå ton ...<br />
</li>

<li>
... Det <span class="underline">vara</span> inte utan att ett smil ville bana sig fram ...<br />
... Det <a href="#corr-8"><span class="underline">var</span></a> inte utan att ett smil ville bana sig fram ...<br />
</li>

<li>
... länge<span class="underline">.</span> ...<br />
... länge<a href="#corr-13"><span class="underline">?</span></a> ...<br />
</li>
</ul>
</div>









<pre>





End of the Project Gutenberg EBook of Moloks leende, by Daniel Berg

*** END OF THIS PROJECT GUTENBERG EBOOK MOLOKS LEENDE ***

***** This file should be named 62635-h.htm or 62635-h.zip *****
This and all associated files of various formats will be found in:
        http://www.gutenberg.org/6/2/6/3/62635/

Produced by Lars-Håkan Svensson, Jens Sadowski, and the
Online Distributed Proofreading Team at http://www.pgdp.net


Updated editions will replace the previous one--the old editions will
be renamed.

Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg-tm electronic works to protect the PROJECT GUTENBERG-tm
concept and trademark. Project Gutenberg is a registered trademark,
and may not be used if you charge for the eBooks, unless you receive
specific permission. If you do not charge anything for copies of this
eBook, complying with the rules is very easy. You may use this eBook
for nearly any purpose such as creation of derivative works, reports,
performances and research. They may be modified and printed and given
away--you may do practically ANYTHING in the United States with eBooks
not protected by U.S. copyright law. Redistribution is subject to the
trademark license, especially commercial redistribution.

START: FULL LICENSE

THE FULL PROJECT GUTENBERG LICENSE
PLEASE READ THIS BEFORE YOU DISTRIBUTE OR USE THIS WORK

To protect the Project Gutenberg-tm mission of promoting the free
distribution of electronic works, by using or distributing this work
(or any other work associated in any way with the phrase "Project
Gutenberg"), you agree to comply with all the terms of the Full
Project Gutenberg-tm License available with this file or online at
www.gutenberg.org/license.

Section 1. General Terms of Use and Redistributing Project
Gutenberg-tm electronic works

1.A. By reading or using any part of this Project Gutenberg-tm
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg-tm electronic works in your
possession. If you paid a fee for obtaining a copy of or access to a
Project Gutenberg-tm electronic work and you do not agree to be bound
by the terms of this agreement, you may obtain a refund from the
person or entity to whom you paid the fee as set forth in paragraph
1.E.8.

1.B. "Project Gutenberg" is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg-tm electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg-tm electronic works if you follow the terms of this
agreement and help preserve free future access to Project Gutenberg-tm
electronic works. See paragraph 1.E below.

1.C. The Project Gutenberg Literary Archive Foundation ("the
Foundation" or PGLAF), owns a compilation copyright in the collection
of Project Gutenberg-tm electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg-tm mission of promoting
free access to electronic works by freely sharing Project Gutenberg-tm
works in compliance with the terms of this agreement for keeping the
Project Gutenberg-tm name associated with the work. You can easily
comply with the terms of this agreement by keeping this work in the
same format with its attached full Project Gutenberg-tm License when
you share it without charge with others.

1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg-tm work. The Foundation makes no
representations concerning the copyright status of any work in any
country outside the United States.

1.E. Unless you have removed all references to Project Gutenberg:

1.E.1. The following sentence, with active links to, or other
immediate access to, the full Project Gutenberg-tm License must appear
prominently whenever any copy of a Project Gutenberg-tm work (any work
on which the phrase "Project Gutenberg" appears, or with which the
phrase "Project Gutenberg" is associated) is accessed, displayed,
performed, viewed, copied or distributed:

  This eBook is for the use of anyone anywhere in the United States and
  most other parts of the world at no cost and with almost no
  restrictions whatsoever. You may copy it, give it away or re-use it
  under the terms of the Project Gutenberg License included with this
  eBook or online at www.gutenberg.org. If you are not located in the
  United States, you'll have to check the laws of the country where you
  are located before using this ebook.

1.E.2. If an individual Project Gutenberg-tm electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase "Project
Gutenberg" associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg-tm
trademark as set forth in paragraphs 1.E.8 or 1.E.9.

1.E.3. If an individual Project Gutenberg-tm electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg-tm License for all works
posted with the permission of the copyright holder found at the
beginning of this work.

1.E.4. Do not unlink or detach or remove the full Project Gutenberg-tm
License terms from this work, or any files containing a part of this
work or any other work associated with Project Gutenberg-tm.

1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg-tm License.

1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg-tm work in a format
other than "Plain Vanilla ASCII" or other format used in the official
version posted on the official Project Gutenberg-tm web site
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original "Plain
Vanilla ASCII" or other form. Any alternate format must include the
full Project Gutenberg-tm License as specified in paragraph 1.E.1.

1.E.7. Do not charge a fee for access to, viewing, displaying,
performing, copying or distributing any Project Gutenberg-tm works
unless you comply with paragraph 1.E.8 or 1.E.9.

1.E.8. You may charge a reasonable fee for copies of or providing
access to or distributing Project Gutenberg-tm electronic works
provided that

* You pay a royalty fee of 20% of the gross profits you derive from
  the use of Project Gutenberg-tm works calculated using the method
  you already use to calculate your applicable taxes. The fee is owed
  to the owner of the Project Gutenberg-tm trademark, but he has
  agreed to donate royalties under this paragraph to the Project
  Gutenberg Literary Archive Foundation. Royalty payments must be paid
  within 60 days following each date on which you prepare (or are
  legally required to prepare) your periodic tax returns. Royalty
  payments should be clearly marked as such and sent to the Project
  Gutenberg Literary Archive Foundation at the address specified in
  Section 4, "Information about donations to the Project Gutenberg
  Literary Archive Foundation."

* You provide a full refund of any money paid by a user who notifies
  you in writing (or by e-mail) within 30 days of receipt that s/he
  does not agree to the terms of the full Project Gutenberg-tm
  License. You must require such a user to return or destroy all
  copies of the works possessed in a physical medium and discontinue
  all use of and all access to other copies of Project Gutenberg-tm
  works.

* You provide, in accordance with paragraph 1.F.3, a full refund of
  any money paid for a work or a replacement copy, if a defect in the
  electronic work is discovered and reported to you within 90 days of
  receipt of the work.

* You comply with all other terms of this agreement for free
  distribution of Project Gutenberg-tm works.

1.E.9. If you wish to charge a fee or distribute a Project
Gutenberg-tm electronic work or group of works on different terms than
are set forth in this agreement, you must obtain permission in writing
from both the Project Gutenberg Literary Archive Foundation and The
Project Gutenberg Trademark LLC, the owner of the Project Gutenberg-tm
trademark. Contact the Foundation as set forth in Section 3 below.

1.F.

1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg-tm collection. Despite these efforts, Project Gutenberg-tm
electronic works, and the medium on which they may be stored, may
contain "Defects," such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.

1.F.2. LIMITED WARRANTY, DISCLAIMER OF DAMAGES - Except for the "Right
of Replacement or Refund" described in paragraph 1.F.3, the Project
Gutenberg Literary Archive Foundation, the owner of the Project
Gutenberg-tm trademark, and any other party distributing a Project
Gutenberg-tm electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.

1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.

1.F.4. Except for the limited right of replacement or refund set forth
in paragraph 1.F.3, this work is provided to you 'AS-IS', WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.

1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.

1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg-tm electronic works in
accordance with this agreement, and any volunteers associated with the
production, promotion and distribution of Project Gutenberg-tm
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg-tm work, (b) alteration, modification, or
additions or deletions to any Project Gutenberg-tm work, and (c) any
Defect you cause.

Section 2. Information about the Mission of Project Gutenberg-tm

Project Gutenberg-tm is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.

Volunteers and financial support to provide volunteers with the
assistance they need are critical to reaching Project Gutenberg-tm's
goals and ensuring that the Project Gutenberg-tm collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg-tm and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at
www.gutenberg.org Section 3. Information about the Project Gutenberg
Literary Archive Foundation

The Project Gutenberg Literary Archive Foundation is a non profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation's EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state's laws.

The Foundation's principal office is in Fairbanks, Alaska, with the
mailing address: PO Box 750175, Fairbanks, AK 99775, but its
volunteers and employees are scattered throughout numerous
locations. Its business office is located at 809 North 1500 West, Salt
Lake City, UT 84116, (801) 596-1887. Email contact links and up to
date contact information can be found at the Foundation's web site and
official page at www.gutenberg.org/contact

For additional contact information:

    Dr. Gregory B. Newby
    Chief Executive and Director
    gbnewby@pglaf.org

Section 4. Information about Donations to the Project Gutenberg
Literary Archive Foundation

Project Gutenberg-tm depends upon and cannot survive without wide
spread public support and donations to carry out its mission of
increasing the number of public domain and licensed works that can be
freely distributed in machine readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.

The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular
state visit www.gutenberg.org/donate

While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.

International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.

Please check the Project Gutenberg Web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate

Section 5. General Information About Project Gutenberg-tm electronic works.

Professor Michael S. Hart was the originator of the Project
Gutenberg-tm concept of a library of electronic works that could be
freely shared with anyone. For forty years, he produced and
distributed Project Gutenberg-tm eBooks with only a loose network of
volunteer support.

Project Gutenberg-tm eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.

Most people start at our Web site which has the main PG search
facility: www.gutenberg.org

This Web site includes information about Project Gutenberg-tm,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.



</pre>

</body>
</html>
